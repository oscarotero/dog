---
date: '2017-07-24'
id: G0425-190717-0001
page: 35244
number: 140
agency: Consellería de Política Social
section: III. Outras disposicións.
title: >-
  ORDE do 18 de xullo de 2017 pola que se establecen as bases reguladoras de
  subvencións para o investimento en centros de inclusión e emerxencia social e
  de programas que desenvolverán as corporacións locais para a inclusión social
  da poboación xitana, inmigrante e outras persoas en risco de exclusión, e se
  procede á súa convocatoria para os exercicios 2017/18, cofinanciada polo Fondo
  Europeo de Desenvolvemento Rexional e Fondo Social Europeo 2014-2020.
range: Orde
url: >-
  https://www.xunta.gal/dog/Publicados/2017/20170724/AnuncioG0425-190717-0001_gl.html
---
<p>O Estatuto de autonomía de Galicia, no seu artigo 27.23, atribúelle á Comunidade Autónoma a competencia exclusiva en materia de asistencia social, en consonancia coa habilitación competencial outorgada ás comunidades autónomas polo artigo 148.1.20 da Constitución española.</p>
    <p>A Lei 13/2008, do 3 de decembro, de servizos sociais para Galicia, establece, no seu artigo 58, que as competencias en materia de servizos sociais lle corresponderán á Administración da Comunidade Autónoma de Galicia e ás corporacións locais de Galicia, así como, se é o caso, ás demais entidades públicas previstas no Estatuto de autonomía de Galicia ou establecidas nesta lei. Así mesmo, a Lei 10/2013, do 27 de novembro, de inclusión social de Galicia, no seu artigo 5, establece que as actuacións que se desenvolvan desde as administracións públicas para a aplicación das medidas establecidas nesta lei rexeranse tamén polo principio de responsabilidade pública e solidariedade social, polo que os poderes públicos galegos desenvolverán as medidas reguladas nesta lei mediante a rede pública de servizos sociais e de emprego, sen prexuízo do fomento da participación e da colaboración complementaria das entidades de iniciativa social tanto na aplicación de recursos contra a exclusión como na mellora continua do sistema.</p>
    <p>Segundo o Decreto 176/2015, do 3 de decembro, polo que se establece a estrutura orgánica da Consellería de Política Social, a dita consellería é o órgano que ten asumidas as competencias en materia de servizos sociais, incluíndo as políticas de inclusión social e as relativas á poboación inmigrante que lle corresponden á Xunta de Galicia.</p>
    <p>A Unión Europea asume como prioridade converterse nunha economía intelixente, sustentable e inclusiva que goce de altos niveis de emprego, de produtividade e de cohesión social.</p>
    <p>Para lograr a converxencia con España e a Unión Europea, Galicia deberá aumentar a súa taxa de emprego, mellorando as condicións de empregabilidade propoñendo oportunidades de integración social e laboral, especialmente entre aqueles grupos que teñen unha menor participación no mercado de traballo e que presentan un maior risco de exclusión.</p>
    <p>Nesta liña, aumentar a participación no mercado laboral e mellorar a calidade e produtividade do traballo, impulsando a igualdade de oportunidades e a inclusión social dos colectivos máis desfavorecidos son os principais obxectivos do presente período 2014-2020.</p>
    <p>Este enfoque da inclusión social activa, recollido na Estratexia para a inclusión social de Galicia 2014-2020, está consolidado como unha das prioridades da Unión Europea e dos Estados membros e é prioritario para os fondos estruturais. Neste sentido, o Regulamento (UE) nº 1304/2013, do Parlamento Europeo e do Consello, do 17 de decembro de 2013, relativo ao Fondo Social Europeo e polo que se derroga o Regulamento (CE) nº 1081/2006, no seu artigo 3, establece que o Fondo Social Europeo (en diante, FSE) apoiará, como prioridade de investimento, en relación co obxectivo temático «promover a inclusión social, loitar contra a pobreza e calquera forma de discriminación», a inclusión social activa, con vistas a promover a igualdade de oportunidades, a participación activa e a mellora da posibilidade de atopar un emprego.</p>
    <p>Así mesmo, a presente orde reguladora recolle tamén outra das prioridades establecidas na Estratexia para a inclusión social de Galicia 2014-2020, incluíndo axudas dirixidas ao investimento en centros de inclusión e emerxencia social regulados na Orde do 25 de xaneiro de 2008 pola que se regulan os requisitos específicos que deben cumprir os centros de inclusión e emerxencia social coa finalidade de reformar e/ou adaptar os devanditos equipamentos ás necesidades das persoas usuarias, ofrecéndolles servizos que redunden nunha mellora en calidade da atención dispensada.</p>
    <p>De acordo con todo o exposto, a Consellería de Política Social, en virtude das súas competencias en materia de inclusión social, considera de especial interese a posta en marcha de medidas dirixidas a compensar as dificultades que presentan determinados colectivos impulsando o desenvolvemento de actuacións como as que son obxecto da presente orde.</p>
    <p>Así, por unha banda, establece unha liña de axudas destinada á construción, reforma, adaptación e equipamento de centros de inclusión e emerxencia social, os cales constitúen, en moitos casos, un primeiro nivel de atención que brinda ás persoas usuarias o acceso ao resto dos recursos dispoñibles. Esta tipoloxía de axudas será financiada con cargo ao Fondo Europeo de Desenvolvemento Rexional (en diante, Feder) no Programa operativo de Galicia 2014-2020, con encaixe no obxectivo temático 9, prioridade de investimento 9.7, obxectivo específico 9.7.1, en atención ao principio de complementariedade de fondos reiteradamente recomendado pola Unión Europea no emprego dos fondos estruturais.</p>
    <p>Doutra banda, a presente orde reguladora pretende impulsar programas baseados principalmente na atención a persoas que atravesan por procesos de enfraquecemento dos seus vínculos persoais e/ou sociais e que precisan dun acompañamento técnico que facilite e/ou posibilite a súa inserción social e laboral. Dentro deste contexto, os perceptores de rendas mínimas, persoas pertencentes a colectivos con dificultades de integración social como a comunidade xitana e os inmigrantes, entre outros, consideraranse grupos vulnerables e, por tanto, susceptibles de seren destinatarios de accións que os acompañen no seu proceso de cambio. Estas tipoloxía de programas serán financiados con fondos FSE no Programa operativo de Galicia 2014-2020, con encaixe no obxectivo temático 9: «Promover a inclusión social e loitar contra a pobreza e calquera forma de discriminación, Prioridade de investimento». 9.1: «A inclusión activa», tamén con vistas a promover a igualdade de oportunidades, así como a participación activa e a mellora da posibilidade de atopar un emprego. Obxectivo específico 9.1.1: «Mellorar a inserción sociolaboral de persoas en situación ou risco de exclusión social, a través da activación e de itinerarios integrados e personalizados de inserción».</p>
    <p>Existe crédito dispoñible para esta finalidade na Lei 1/2017, do 8 de febreiro, de orzamentos xerais da Comunidade Autónoma de Galicia para o ano 2017.</p>
    <p>Esta orde de convocatoria axústase ao disposto na Lei 38/2003, do 17 de novembro, xeral de subvencións; na Lei 9/2007, do 13 de xuño, de subvencións de Galicia, e no Decreto 11/2009, do 8 de xaneiro, polo que se aproba o Regulamento da Lei 9/2007, do 13 de xuño, de subvencións de Galicia, atendendo, en todo caso, aos principios básicos de publicidade, obxectividade e concorrencia.</p>
    <p>Así mesmo, enmárcase nos programas operativos Feder e FSE Galicia para o período 2014-2020 e dáse debido cumprimento á normativa aplicable, de conformidade co disposto no artigo 125.3.e) do Regulamento (UE) nº 1303/2013 do Parlamento Europeo e do Consello, do 17 de decembro de 2013, polo que se establece disposicións comúns relativas ao Fondo Europeo de Desenvolvemento Rexional, ao Fondo Social Europeo, ao Fondo de Cohesión, ao Fondo Europeo Agrícola de Desenvolvemento Rural e ao Fondo Europeo Marítimo e da Pesca, e polo que se establecen disposicións xerais relativas ao Fondo Europeo de Desenvolvemento Rexional, ao Fondo Social Europeo, ao Fondo de Cohesión e ao Fondo Europeo Marítimo e da Pesca, e se derroga o Regulamento (CE) nº 1083/2006 do Consello, o Regulamento (UE) nº 1304/2013 do Parlamento Europeo e do Consello; do 17 de decembro de 2013 relativo ao Fondo Social Europeo e polo que se derroga o Regulamento (CE) nº 1081/2006 do Consello, e o Regulamento (UE) nº 1301/2013 do Parlamento Europeo e do Consello do 17 de decembro de 2013 sobre o Fondo Europeo de Desenvolvemento Rexional e sobre disposicións específicas relativas ao obxectivo de investimento en crecemento e emprego e polo que se derroga o Regulamento (CE) nº 1080/2006, a Orde ESS/1924/2016, do 13 de decembro, pola que se determinan os gastos subvencionables polo Fondo Social Europeo durante o período de programación 2014-2020 e a Orde HFP/1979/2016, do 29 de decembro, pola que se aproban as normas sobre os gastos subvencionables dos programas operativos do Fondo Europeo de Desenvolvemento Rexional para o período 2014-2020.</p>
    <p>Segundo o establecido no artigo 14 do Regulamento (UE) nº 1304/2013 do Parlamento Europeo e do Consello do 17 de decembro de 2013, as subvencións e a asistencia reembolsable que se beneficien dunha axuda pública non superior a 50.000 € adoptarán a forma de baremos estándar de custos unitarios, de importes a tanto global ou de financiamento a tipo fixo. Por este motivo incorpórase nesta convocatoria o establecemento de métodos de custo simplificados.</p>
    <p>A pesar de que o importe máximo das subvencións con cargo á presente orde supera a dita cifra, moitas das axudas unitariamente alcanzan, de maneira habitual, importes inferiores, polo que se incorpora nesta convocatoria o establecemento de métodos de custo simplificados, abarcando non só aqueles que teñan un importe inferior á devandita cifra, senón tamén aqueles outros que a superan.</p>
    <p>Estas axudas están financiadas polo FSE e polo Feder 2014/2020 nun 80 %, e pola Comunidade Autónoma de Galicia, ademais da contribución económica da Administración do Estado, a través do Ministerio de Sanidade, Servizos Sociais e Igualdade, no caso dos programas especificamente dirixidos á comunidade xitana.</p>
    <p>Doutra banda, as axudas ao investimento en centros de inclusión e emerxencia social xustificaranse a través de conta xustificativa do gasto realizado.</p>
    <p>Na súa virtude, en uso das facultades que teño atribuídas pola Lei 1/1983, do 22 de febreiro, de normas reguladoras da Xunta e da súa Presidencia, e polo Decreto 176/2015, do 3 de decembro, polo que se establece a estrutura orgánica da Consellería de Política Social,</p>
    <h2>RESOLVO:</h2>
    <p>Artigo 1. Obxecto</p>
    <p>1. Esta orde ten por obxecto o establecemento e a regulación de subvencións ás corporacións locais en réxime de concorrencia competitiva dirixidas á construción, reforma, adaptación e equipamento de centros de inclusión e emerxencia social e unidades funcionalmente vinculadas, así como ao desenvolvemento de programas por parte dos servizos sociais de titularidade municipal que teñan por finalidade a inclusión sociolaboral de colectivos de elevada vulnerabilidade á exclusión social e laboral. O código deste procedemento é o BS623C.</p>
    <p>2. Para os efectos da presente orde, terán a consideración de colectivos de elevada vulnerabilidade aqueles que cumpran o establecido no artigo 3 da Lei 10/2013, do 27 de novembro, de inclusión social de Galicia, e particularmente persoas pertencentes a colectivos con dificultades de integración social como a comunidade xitana e a poboación inmigrante residente en Galicia cando se trate de participantes nos programas descritos no artigo 5 da orde.</p>
    <p>Artigo 2. Financiamiento</p>
    <p>1. Na concesión das subvencións reguladas nesta orde destínanse os importes sinalados a continuación para os anos 2017 e 2018.</p>
    <table>
     <tbody>
      <tr>
       <td>Aplicación</td>
       <td>Importe 2017</td>
       <td>Importe 2018</td>
       <td>Importe total</td>
      </tr>
      <tr>
       <td>12.03.313C.760,0</td>
       <td>418.093,94</td>
       <td>254.625,00</td>
       <td>672.718,94</td>
      </tr>
      <tr>
       <td>12.03.313C.460.1</td>
       <td>477.239,45</td>
       <td>417.584,52</td>
       <td>894.823,97</td>
      </tr>
      <tr>
       <td>12.03.312C.460.0</td>
       <td>553.294,32</td>
       <td>484.132,53</td>
       <td>1.037.426,85</td>
      </tr>
      <tr>
       <td>12.03.313C.460.2</td>
       <td>1.774.035,16</td>
       <td>1.178.002,00</td>
       <td>2.952.037,16</td>
      </tr>
      <tr>
       <td>Total</td>
       <td>3.222.662,87</td>
       <td>2.334.344,05</td>
       <td>5.557.006,92</td>
      </tr>
     </tbody>
    </table>
    <p>A partida 12.03.313C.760.0 destinarase ao investimento en centros de inclusión e emerxencia social e estará cofinanciada ao 80 % con fondos Feder do Programa operativo de Galicia 2014-2020, con encaixe no obxectivo temático 9 «Promover a inclusión social e loitar contra a pobreza e calquera forma de discriminación»; prioridade de investimento 9.7 «Investimento en infraestruturas sociais e sanitarias que contribúan ao desenvolvemento nacional, rexional e local e reduzan as desigualdades sanitarias, e o fomento da inclusión social mediante unha mellora do acceso aos servizos sociais, culturais e recreativos e a transición dos servizos institucionais aos servizos locais»; obxectivo específico 9.7.1 «Investimento en infraestrutura social e sanitaria que contribúa ao desenvolvemento nacional, rexional e local, e reduza as desigualdades sanitarias e a transición dos servizos institucionais aos servizos locais»; actuación CPSO 9.7.1.2 «Actuacións de investimento en centros de inclusión social e en centros de menores para a adaptación das necesidades funcionais».</p>
    <p>As partidas restantes están cofinanciadas ao 80 % con fondos FSE no Programa operativo de Galicia 2014-2020, con encaixe no obxectivo temático 9 «Promover a inclusión social e loitar contra a pobreza e calquera forma de discriminación Prioridade de Investimento»; 9.1 «A inclusión activa, tamén con vistas a promover a igualdade de oportunidades, así como a participación activa e a mellora da posibilidade de encontrar un emprego»; obxectivo específico 9.1.1 «Mellorar a inserción sociolaboral de persoas en situación ou risco de exclusión social, a través da activación e de itinerarios integrados e personalizados de inserción», coa seguinte distribución por programas:</p>
    <p>Programas dirixidos á inclusión social da comunidade xitana: 1.147.038,88 euros.</p>
    <table>
     <tbody>
      <tr>
       <td>2017</td>
       <td>2018</td>
       <td>Total</td>
      </tr>
      <tr>
       <td>671.274,61</td>
       <td>475.764,27</td>
       <td>1.147.038,88</td>
      </tr>
     </tbody>
    </table>
    <p>Programas dirixidos á inclusión social da poboación inmigrante: 1.037.426,85 euros.</p>
    <table>
     <tbody>
      <tr>
       <td>2017</td>
       <td>2018</td>
       <td>Total</td>
      </tr>
      <tr>
       <td>553.294,32</td>
       <td>484.132,53</td>
       <td>1.037.426,85</td>
      </tr>
     </tbody>
    </table>
    <p>Programas dirixidos á inclusión social de persoas en situación ou risco de exclusión social 1.341.367,38 euros.</p>
    <table>
     <tbody>
      <tr>
       <td>2017</td>
       <td>2018</td>
       <td>Total</td>
      </tr>
      <tr>
       <td>785.000,00</td>
       <td>556.367,38</td>
       <td>1.341.367,38</td>
      </tr>
     </tbody>
    </table>
    <p>Programas complementarios de educación e apoio familiar dirixidos á inclusión social dos menores a cargo 1.358.454,86 euros.</p>
    <table>
     <tbody>
      <tr>
       <td>2017</td>
       <td>2018</td>
       <td>Total</td>
      </tr>
      <tr>
       <td>795.000,00</td>
       <td>563.454,86</td>
       <td>1.358.454,86</td>
      </tr>
     </tbody>
    </table>
    <p>2. As contías citadas no presente artigo poderán incrementarse de acordo coas dispoñibilidades orzamentarias e sempre que o incremento derive dos supostos contidos no artigo 31.2 da Lei 9/2007, do 13 de xuño. A este respecto, poderá incrementarse crédito procedente do Ministerio de Sanidade, Servizos Sociais e Igualdade nos programas dirixidos á inclusión social da comunidade xitana.</p>
    <p>3. Polo que respecta aos programas, de non esgotarse todo o crédito destinado a unha tipoloxía de subvención poderá ser utilizado no resto das tipoloxías, sempre que se respecten os principios de elixibilidade que establezan os fondos que financian as devanditas axudas.</p>
    <p>Artigo 3. Entidades solicitantes</p>
    <p>1. Poderán solicitar as subvencións que se regulan nesta orde as corporacións locais de ámbito municipal galegas que desexen implantar ou desenvolver algunha das actuacións mencionadas no artigo 1.</p>
    <p>2. Enténdense incluídas no punto anterior as mancomunidades de concellos, e agrupacións de concellos baixo calquera fórmula, incluída a de fusión municipal.</p>
    <p>Non obstante o anterior, e en relación con aquelas solicitudes presentadas por calquera forma de agrupación de concellos, quedarán expresamente excluídas aquelas solicitudes en que non se acredite a realización conxunta do programa. Para estes efectos, considerarase que non queda suficientemente acreditado este aspecto cando os usuarios participantes do programa estean empadroados nun único concello dos integrantes da devandita agrupación ou o servizo a estes non se preste a través dun único dispositivo. Esta última característica non será aplicable no caso de programas de natureza inequívoca e exclusivamente formativa.</p>
    <p>En todo caso, a solicitude presentada por calquera tipo de agrupación de concellos para o desenvolvemento dun servizo ou programa exclúe a posibilidade de solicitude por parte dun concello que forme parte da agrupación para o mesmo programa.</p>
    <p>3. En calquera caso as corporacións locais solicitantes deberán cumprir os seguintes requisitos:</p>
    <p>a) Estar inscritas no Rexistro de Entidades Prestadoras de Servizos Sociais regulado polo Decreto 254/2011, do 23 de decembro, polo que se regula o réxime de rexistro, autorización, acreditación e inspección dos servizos sociais en Galicia.</p>
    <p>b) Aquelas corporacións locais solicitantes de subvencións para un programa en favor da poboación inmigrante deberán acreditar a emisión de informes de arraigamento social e vivenda adecuada, que a Lei orgánica 4/2000, do 11 de xaneiro, sobre dereitos e liberdades dos estranxeiros en España e a súa integración social, e o Real decreto 557/2011, do 20 de abril, polo que se aproba o Regulamento que a desenvolve, establece no ámbito da Comunidade Autónoma galega, así como unha porcentaxe mínima de poboación inmigrante empadroada segundo as seguintes regras:</p>
    <p>1º. Concellos: superar o 2,5 % de poboación inmigrante e un mínimo de 170 persoas inmigrantes empadroadas no concello. No caso de non cumprir a porcentaxe anterior deberán ter polo menos 1.000 persoas estranxeiras empadroadas no municipio.</p>
    <p>2º. Consorcios locais, mancomunidades e agrupacións de concellos: superar o 2,5 % de poboación inmigrante o 50 % dos concellos que integran a entidade supralocal e ter unha media de 200 persoas inmigrantes empadroadas.</p>
    <p>O cálculo da poboación inmigrante farase tendo en conta a poboación total e a poboación inmigrante empadroada no ano anterior ao da correspondente resolución de convocatoria.</p>
    <p>Os solicitantes deberán manter os requisitos exixidos durante todo o exercicio económico para o cal se concede a subvención, excepto a porcentaxe de poboación sobre a poboación total empadroada.</p>
    <p>c) As corporacións locais solicitantes da subvención para un programa da tipoloxía recollida no artigo 4.1.c) dirixido á inclusión social de persoas en situación ou risco de exclusión social non poderán dispoñer para o seu termo municipal doutros dispositivos de natureza pública distintos dos propios dirixidos ao desenvolvemento dun programa cuxo contido sexa a prestación do servizo de apoio á inclusión sociolaboral.</p>
    <p>d) Todas as accións serán deseñadas, desenvolvidas e avaliadas incorporando a perspectiva de xénero, o cal significa que se estudará en que medida o variable xénero inflúe nos procesos de exclusión e teranse en conta as diferentes circunstancias, expectativas e necesidades que teñen os homes e as mulleres a que se dirixen polo simpre feito de ser home ou muller.</p>
    <p>Artigo 4. Accións subvencionables</p>
    <p>1. Programas dirixidos á inclusión sociolaboral de colectivos vulnerables:</p>
    <p>a) Programas dirixidos á inclusión social da poboación xitana, que poderá incluír actuacións nas áreas de inclusión e emprego, vivenda, normalización educativa e de saúde.</p>
    <p>b) Programas dirixidos á inclusión social da poboación inmigrante.</p>
    <p>c) Programas dirixidos á inclusión social de persoas en situación ou risco de exclusión social.</p>
    <p>d) Programas complementarios de educación e apoio familiar dirixidos á inclusión social dos menores a cargo.</p>
    <p>2. Investimento en centros de inclusión e emerxencia social e unidades funcionalmente vinculadas, que poderán adoptar as seguintes modalidades:</p>
    <p>a) Construción, ampliación, reforma, mellora e adaptación de elementos de carácter estrutural que melloren substancialmente a calidade do servizo que se vai prestar.</p>
    <p>b) A adquisición e instalación de equipamento e mobiliario, así como a adquisición de vehículos de transporte vinculados á prestación dos servizos propios do centro, excluíndose expresamente os vehículos turismos.</p>
    <p>c) Adquisición ou desenvolvemento de aplicacións informáticas que estean relacionadas coa actividade do centro</p>
    <p>Artigo 5. Prestacións subvencionables nos programas dirixidos á inclusión sociolaboral de colectivos vulnerables</p>
    <p>1. En todos os programas enumerados no artigo 4.1 poderán subvencionarse as prestacións e servizos incluídos na carteira de servizos sociais de inclusión aprobada polo Decreto 61/2016, do 11 de febreiro, que se relacionan a continuación:</p>
    <p>a) O servizo de apoio á inclusión sociolaboral. Este servizo está orientado a reverter procesos de exclusión social, incluíndo a exclusión severa, mediante o apoio socioeducativo e psicosocial, así como, se é o caso, o fortalecemento das competencias precisas para posibilitar o acceso ao emprego. O seu obxectivo é contribuír aos procesos de axuste persoal e social e ao acceso e permanencia no mercado laboral. Dentro deste servizo subvenciónanse todas as prestacións obrigatorias, tanto da sección de inclusión básica como a de inclusión e transición ao emprego: prestacións de diagnose; deseño; seguimento e avaliación do proxecto de inclusión social e/ou sociolaboral; acompañamento social; accións para a adquisición e/ou fortalecemento das capacidades persoais e sociais; e, no caso da sección de inclusión e transición ao emprego, as accións promotoras do acceso e permanencia no mercado laboral.</p>
    <p>Ademais subvencionaranse outras prestacións optativas como a prospección e intermediación laboral activa ou mediación laboral, reforzo socioeducativo para menores, e apoio socioeducativo para a adhesión a tratamentos de prescrición facultativa nos termos que define a carteira de servizos sociais de inclusión.</p>
    <p>b) Servizo de formación adaptada. Dirixido ao deseño e impartición de accións formativas axustadas á persoa baixo parámetros de proximidade, flexibilidade, calidade e innovación, que teña en conta as dificultades e obstáculos asociados a factores de vulnerabilidade, o que implica, entre outros compoñentes desta acción positiva, levar a cabo unha diagnose das especificidades da contorna, unha detección das necesidades e capacidades do alumnado, unha adaptación de contidos, metodoloxías e tempos da acción formativa, e realizar accións de motivación e apoio do exercicio da autonomía persoal.</p>
    <p>O obxectivo deste servizo é contribuír aos procesos de axuste persoal e social e ao acceso e permanencia no mercado laboral.</p>
    <p>Deste servizo subvencionaranse as accións promotoras do acceso e permanencia no mercado laboral, que incluirá a formación dirixida ao autoemprego e constitución de cooperativas, inclúese o apoio e participación en proxectos de emprendemento e de inserción sociolaboral de persoas en situación de vulnerabilidade vinculados ás potencialidades do territorio, especialmente aquelas baseadas na agricultura social que se desenvolvan en áreas rurais do territorio galego. Tamén poderán subvencionarse accións de adquisición e/ou fortalecemento das competencias persoais se van unidas ás accións promotoras do acceso e permanencia no mercado laboral, salvo que sexan dirixidas exclusivamente á mellora da administración da economía familiar, que se poderán subvencionar de forma independente.</p>
    <p>c) Como módulo independente dentro do servizo de apoio á inclusión sociolaboral en calquera das súas seccións, subvencionarase a prestación de mediación social e/ou intercultural. Esta prestación deberá levala a cabo persoal especializado en distintos ámbitos como sanidade, educación ou vivenda, a través de accións de acompañamento presencial ou de sensibilización directa no ámbito social próximo das persoas coas cales se levan a cabo as accións de mediación, que teñan por finalidade a comunicación, o entendemento e a transformación das relacións entre as persoas e grupos sociais culturalmente diferenciados, así como previr e solucionar conflitos e/ou construír unha nova realidade social compartida. As accións de sensibilización non poderán representar máis dun 7 % do importe da axuda concedida para esta actuación.</p>
    <p>2. Ademais das prestacións comúns a todos os grupos establecidos no artigo 4.1 poderán subvencionarse prestacións específicas para a poboación xitana dirixidas á prestación do servizo de apoio á inclusión residencial. Este servizo inclúe accións de apoio ás persoas en procesos de inclusión sociolaboral que, debido aos seus baixos ingresos e/ou outros factores de discriminación, teñen dificultades de acceso ou mantemento da estabilidade residencial. Subvenciónanse as prestacións obrigatorias da sección de «Promoción do acceso e mantemento da vivenda: intermediación inmobiliaria»; «Prevención da discriminación no mercado de a vivenda e acompañamento nos procesos de transición a recursos residenciais estables» e a prestación opcional de «Mediación e resolución de conflitos relacionados coa vivenda».</p>
    <p>3. Ademais das prestacións comúns a todos os grupos poderán subvencionarse as seguintes prestacións específicas para a poboación inmigrante:</p>
    <p>a) O servizo de promoción da participación social que está dirixido á adquisición de habilidades lingüísticas e ao coñecemento dos costumes, funcionamento e valores da sociedade de acollida; inclúe a prestación obrigatoria da sección de inmersión lingüística relativa ás accións formativas de alfabetización e competencia oral nas linguas oficiais de Galicia, e a prestación obrigatoria da sección de integración sociocultural relativa ás accións formativas dirixidas ao coñecemento dos valores e características da sociedade de acollida.</p>
    <p>b) Prestacións de asesoramento técnico profesional e de acompañamento na realización de trámites, nas cales se enmarcan accións como a información, asesoramento e apoio nos trámites precisos para as autorizacións e renovacións de residencia, homologación de títulos, reagrupamentos familiares, nacionalidade e outras cuestiones relacionadas con la normativa española en materia de estranxeiría.</p>
    <p>4. Subvencionaranse tamén programas complementarios de educación e apoio familiar dirixidos á inclusión social dos menores a cargo.</p>
    <p>Considéranse programas de educación e apoio familiar aqueles que conteñan actuacións complementarias da intervención social individual expresamente incluídas no seu proxecto de inclusión, que teñen por obxecto promover a adquisición, por parte das familias, de competencias e habilidades para o correcto desenvolvemento das súas funcións parentais e educativas e aqueloutros obxectivos establecidos no artigo 19 do Decreto 99/2012, do 16 de marzo, polo que se regulan os servizos sociais comunitarios e o seu funcionamento.</p>
    <p>Será requisito imprescindible que a totalidade dos participantes teña na súa intervención social deseñada esta actuación, independentemente de que estea ou non financiada mediante esta convocatoria.</p>
    <p>O importe máximo de subvención establecido para cada programa establécese en 100.000 € para todo o período. Para o caso de que o crédito dispoñible non sexa suficiente para atender todas as actuacións solicitadas, as corporacións locais que soliciten varias actuacións nun mesmo programa deberán priorizalos por orde de importancia no anexo I.</p>
    <p>Artigo 6. Persoas beneficiarias das actuacións subvencionadas</p>
    <p>Serán persoas beneficiarias das actuacións que se subvencionen, as perceptoras da renda de inclusión social de Galicia ou membros da súa unidade de convivencia, as persoas en situación ou risco de exclusión derivadas da rede de equipos de inclusión sociolaboral e, en xeral, as afectadas por factores de exclusión social. Neste último suposto, a situación de exclusión social acreditarase mediante declaración responsable da entidade de que o beneficiario está nesta situación.</p>
    <p>En relación coas persoas inmigrantes deberá constar a acreditación da dita condición ou a súa orixe estranxeira.</p>
    <p>Para a consideración destes factores observarase o establecido nos artigos 3.1 e 3.3 da Lei 10/2013, do 27 de novembro, de inclusión social de Galicia.</p>
    <p>Así mesmo, en aplicación do artigo 56.5 da citada lei, no caso de unidades de convivencia con varias persoas en condicións de participar nun proxecto de inclusión sociolaboral estableceranse medidas personalizadas para cada unha delas.</p>
    <p>A totalidade dos participantes nos programas para os cales se solicite a subvención deberán ter deseñada unha intervención social de apoio á inclusión sociolaboral, con independencia de que sexa ou non financiada por esta orde. No caso das persoas inmigrantes, esta intervención social poderá estar encamiñada a minimizar aqueles aspectos que dificultan a súa integración efectiva na sociedade, incluíndo neste concepto aquelas dificultades asociadas ao mantemento das situacións administrativas en que se atopan respecto de a lexislación de estranxeiría e outras relacionadas coa existencia de prexuízos ou discriminación pola súa condición de inmigrante.</p>
    <p>Tamén poderán ser beneficiarias aquelas persoas solicitantes de asilo ou refuxiadas que puideren chegar á Comunidade Autónoma de Galicia.</p>
    <p>Na ficha de descrición da actuación do anexo IV deberán quedar reflectidos os criterios de selección das persoas destinatarias e o seu perfil.</p>
    <p>Artigo 7. Gastos que se subvencionan</p>
    <p>1. Para os efectos da presente orde, consideraranse como gastos subvencionables os seguintes:</p>
    <p>a) Gastos subvencionables para a realización de programas dirixidos á inclusión sociolaboral de colectivos vulnerables:</p>
    <p>1º. Gastos directos: terán esta consideración os que a continuación se relacionan sempre que estean directamente relacionados coa actuación subvencionada e que, polo tanto, se refiran inequivocamente a ela:</p>
    <p>1º.1. Gastos de persoal: persoal propio da entidade: serán subvencionables as retribucións totais correspondentes á execución do programa, incluída a cotización empresarial á Seguridade Social e a parte proporcional da paga extraordinaria que lle corresponda. A identificación da actuación que se subvenciona deberá constar no contrato de traballo ou nunha asignación previa de funcións directas, tanto no caso de que a xornada de traballo estea integramente destinada á execución da dita actuación como no caso de dedicación parcial.</p>
    <p>1º.2. Gastos de traballadores/as por conta propia para a realización de actividades de formación.</p>
    <p>1º.3. Axudas de custo e gastos de viaxe, que se rexerán na súa contía pola normativa establecida nos convenios colectivos aplicables.</p>
    <p>1º.4. Gastos por seguros de accidentes do alumnado e participantes que cubran os riscos derivados da actividade subvencionada.</p>
    <p>1º.5. Bolsas por asistencia a accións formativas que non sexan percibidas por persoas titulares dunha renda de inclusión social de Galicia que inclúa ese complemento. Esta restrición non será aplicable ás persoas que formen parte da unidade de convivencia da persoa titular da dita renda.</p>
    <p>1º.6. Axudas por desprazamento para participantes en accións de formación teórica adaptada dirixida á adquisición do permiso de condución tipo B ou C.</p>
    <p>2º. Gastos de carácter indirecto: terán a devandita consideración os que a continuación se relacionan sempre que non correspondan en exclusiva á actuación subvencionada por ter carácter estrutural pero resulten necesarios para a súa realización:</p>
    <p>2º.1. Gastos de persoal.</p>
    <p>2º.2. Gastos en material funxible.</p>
    <p>2º.3. Gastos de aluguamento e mantemento das instalacións como luz, auga, calefacción, teléfono, limpeza e seguridade.</p>
    <p>b) Gastos subvencionables de investimento en centros de inclusión e emerxencia social e unidades funcionalmente vinculadas:</p>
    <p>Poderá subvencionarse ata o 80 % dos gastos necesarios para a realización do investimento que correspondan de maneira indubitada á operación cofinanciada, e deberán estar debidamente pagados con anterioridade á finalización do período de xustificación previsto na presente base reguladora, coas seguintes especificidades:</p>
    <p>Será subvencionable a construción, ampliación, reforma e mellora dos centros, así como a adquisición de edificacións xa existentes para seren rehabilitadas ou postas en uso como centros de inclusión e emerxencia social.</p>
    <p>Unicamente con respecto ás solicitudes para ampliación da superficie destinada para a atención das persoas usuarias, será subvencionable a adquisición de terreos en que exista unha relación directa entre a compra e os obxectivos da operación, ata o límite do 10 % do gasto total subvencionable da operación, de conformidade co artigo 69.3 do Regulamento (UE) nº 1303/2013 do Parlamento Europeo e do Consello, do 17 de decembro de 2013, polo que se establecen disposicións comúns relativas ao Fondo Europeo de Desenvolvemento Rexional, ao Fondo Social Europeo, ao Fondo de Cohesión, ao Fondo Europeo Agrícola de Desenvolvemento Rural e ao Fondo Europeo Marítimo e da Pesca, e polo que establecen disposicións xerais relativas ao Fondo Europeo de Desenvolvemento Rexional, ao Fondo Social Europeo, ao Fondo de Cohesión e ao Fondo Europeo Marítimo e da Pesca, e se derroga o Regulamento (CE) nº 1083/2006 do Consello, e do artigo 7.2 da Orde HFP/1979/2016, do 29 de decembro, pola que se aproban as normas sobre os gastos subvencionables dos programas operativos do Fondo europeo de Desenvolvemento Rexional para o período 2014-2020.</p>
    <p>Estes terreos deberán ser limítrofes, excepto no caso de unidades funcionalmente vinculadas ao establecemento principal, as cales, con todo, deberán estar próximas a este, de tal maneira que a súa utilización permita o desprazamento a pé das persoas usuarias.</p>
    <p>En todo caso, o importe subvencionable non poderá superar o valor de mercado dos terreos e dos bens inmobles, aspecto que deberá acreditarse mediante certificado de taxador independente debidamente acreditado e inscrito no correspondente rexistro oficial.</p>
    <p>Non será subvencionable a adquisición de terreos ou bens inmobles que pertenzan ou pertencesen durante o período de elixibilidade ao organismo responsable da execución ou a outro organismo ou entidade, directa ou indirectamente, vinculado ou relacionado con el.</p>
    <p>Así mesmo, e unicamente con respecto á adquisición de equipamento necesario de adaptación funcional para prestación dos servizos, estes poderán ser de segunda man, sempre que conste unha declaración de quen o vende sobre a orixe dos bens e sobre que estes non foron obxecto de ningunha subvención nacional ou comunitaria, e o prezo non sexa superior ao valor de mercado e ao custo dos bens novos similares; estes aspectos acreditaranse mediante certificación de taxación independente.</p>
    <p>Só se subvencionará a adquisición ou o desenvolvemento de aplicacións informáticas cando estean relacionadas coa actividade do centro.</p>
    <p>Para os efectos destas axudas non se considera subvencionable ningún tipo de taxa, tributo ou imposto excepto o imposto sobre o valor engadido (IVE) cando non sexa recuperable polo solicitante.</p>
    <p>A operación para a cal se solicita a axuda poderá comezar o 1 de abril de 2017 pero de acordo con artigo 65.6 do Regulamento (UE) nº 1303/2013 do Parlamento Europeo e do Consello, do 17 de decembro de 2013, para ser subvencionable non poderá ter concluído materialmente na súa totalidade antes da presentación da solicitude de axuda.</p>
    <p>2. En todo caso, os programas dirixidos á inclusión social subvencionados deberán cumprir as normas establecidas no Regulamento (UE) nº 1303/2013 do Parlamento Europeo e do Consello, do 17 de decembro de 2013, e na Orde ESS/1924/2016, do 13 de decembro, pola que se determinan os gastos subvencionables polo Fondo Social Europeo durante o período de programación 2014-2020.</p>
    <p>As subvencións para investimento deberán cumprir ademais das normas establecidas no Regulamento (UE) nº 1303/2013 do Parlamento Europeo e do Consello, do 17 de decembro de 2013, as normas do Regulamento (UE) nº 1301/2013 do Parlamento Europeo e do Consello, do 17 de decembro de 2013, sobre o Fondo Europeo de Desenvolvemento Rexional e sobre disposicións específicas relativas ao obxectivo de investimento en crecemento e emprego e polo que se derroga o Regulamento (CE) nº 1080/2006, segundo corresponda en función do financiamento da axuda.</p>
    <p>3. O período de referencia para a imputación dos gastos relativos a todas as axudas reguladas na presente orde será do 1 de abril de 2017 ao 30 de xuño de 2018. Unicamente para as actuacións de construción, ampliación, reforma e mellora de centros poderán adquirirse compromisos de gasto de carácter plurianual máis aló do 30 de xuño de 2018 e, en ningún caso posterior ao 30 de novembro de 2018, conforme o establecido no artigo 58 do Decreto lexislativo 1/1999, do 7 de outubro, polo que se aproba o texto refundido da Lei de réxime financeiro e orzamentario de Galicia.</p>
    <p>4. As dúbidas ou controversias en relación coa subvencionabilidade dos gastos serán resoltas pola Consellería de Política Social por propia iniciativa ou por pedimento de calquera das entidades solicitantes.</p>
    <p>5. Con respecto ás subvencións dirixidas a subvencionar programas de inclusión non está permitida a subcontratación dos gastos subvencionables. Non obstante o anterior, non se considerarán como gastos subcontratados aqueles en que teña que incorrer a entidade beneficiaria para a realización por si mesma da actuación subvencionada, tales como a contratación de persoal monitor, aluguamento de instalacións para a realización das actuacións e/ou gastos de subministracións relacionadas con elas, sempre que non sexan provistos pola mesma persoa física ou xurídica.</p>
    <p>Cando, de acordo co artigo 29.3 da Lei 9/2007, do 13 de xuño, o importe de cada un destes gastos supere os 18.000 €, a entidade beneficiaria deberá solicitar como mínimo tres ofertas de diferentes empresas provedoras, con carácter previo á contracción do compromiso para prestación do servizo, excepto no caso de que polas especiais características dos gastos non exista no mercado suficiente número delas ou que os gastos se realizasen con anterioridade á solicitude da subvención.</p>
    <p>Artigo 8. Incompatibilidade das axudas</p>
    <p>A percepción destas axudas é incompatible coa percepción de calquera outra axuda pública de fondos comunitarios para o mesmo proxecto. Isto significa que a parte da xornada que un posto de traballo dedica aos programas obxecto desta convocatoria se financiará exclusivamente con estas axudas e, se é o caso, con achegas da propia corporación local, sen prexuízo de que ese mesmo posto de traballo poida estar tamén financiado por outras subvencións ou axudas públicas na parte da xornada non imputada a estes programas.</p>
    <p>Nos supostos en que se declare algunha outra axuda ou ingreso para financiar actuacións subvencionadas, o importe da subvención que corresponda despois de aplicar os módulos correspondentes diminuirase na mesma contía que o ingreso percibido.</p>
    <p>É incompatible a participación dunha persoa nun programa de apoio á inclusión sociolaboral coa participación no mesmo período que se subvenciona noutro programa de apoio a inclusión sociolaboral de similar contido, realizado noutro dispositivo público ou privado de inclusión social financiado por fondos públicos. Para estes efectos contarase coa información contida na aplicación informática «Inclusión social» ou outras ferramentas que permitan a comprobación.</p>
    <p>O conxunto de axudas percibidas para o investimento en centros de inclusión e emerxencia social e unidades funcionalmente vinculadas non poderá exceder o custo total subvencionable.</p>
    <p>Artigo 9. Iniciación do procedemento</p>
    <p>1. De conformidade co previsto no artigo 14 da Lei 39/2015, do 1 de outubro, do procedemento administrativo común das administracións públicas, a presentación das solicitudes realizarase unicamente por medios electrónicos a través do formulario normalizado do anexo I dispoñible na sede electrónica da Xunta de Galicia, https://sede.xunta.gal. Para a presentación das solicitudes poderá empregarse calquera dos mecanismos de identificación e sinatura admitidos pola sede electrónica da Xunta de Galicia, incluído o sistema de usuario e clave Chave365 (https://sede.xunta.gal/chave365).</p>
    <p>Se algunha das persoas interesadas presenta a súa solicitude presencialmente, requiriráselle para que o emende a través da súa presentación electrónica. Para estes efectos, considerase como data de presentación da solicitude aquela en que fose realizada a emenda.</p>
    <p>2. O prazo de presentación das solicitudes será dun mes contado a partir do día seguinte ao da publicación desta orde no <em>Diario Oficial de Galicia</em>. Entenderase como último día do prazo o correspondente ao mesmo ordinal do día da publicación. Se ou último día do prazo for inhábil, entenderase prorrogado ao primeiro día hábil seguinte, e se non mes de vencemento non houber día equivalente ao inicial do cómputo, entenderase que o prazo expira ou último día do mes. Os sábados e festivos considéranse inhábiles para todos os efectos.</p>
    <p>Excepcionalmente, no caso de imposibilidade funcional e/ou tecnolóxica que impidan a presentación electrónica da solicitude, poderanse presentar as solicitudes en soporte papel en calquera dous lugares e rexistros establecidos no artigo 16 da Lei 39/2015, do 1 de outubro, utilizando o formulario normalizado dispoñible na sede electrónica da Xunta de Galicia.</p>
    <p>Artigo 10. Documentación complementaria necesaria para a tramitación do procedemento</p>
    <p>1. A solicitude farase no anexo I e conterá o conxunto das axudas solicitadas e concedidas que cofinancien o programa. A solicitude deberá ir acompañada ademais pola seguinte documentación:</p>
    <p>a) Certificación da entidade en que conste o acordo ou resolución da entidade local de solicitar a subvención.</p>
    <p>b) Capacidade de representación legal da persoa que asina a solicitude naqueles supostos en que o asinante sexa persoa distinta daquela que teña o cargo de alcalde/sa, presidente/a de a entidade local ou representante da agrupación de concellos.</p>
    <p>c) Compromiso, asinado polo interventor da corporación local, do mantemento separado da contabilidade ou ingreso da subvención concedida, no caso de solicitude de investimentos.</p>
    <p>d) En caso de solicitudes formuladas por calquera tipo de agrupación de concellos, deberán achegar:</p>
    <p>1º. O convenio onde se fagan constar expresamente os compromisos de execución asumidos por cada concello membro da agrupación.</p>
    <p>2º. Capacidade de representación legal da persoa asinante da solicitude naqueles supostos en que sexa distinta daquela que teña ou cargo de alcalde/sa, presidente/a da entidade local ou representante da agrupación de concellos.</p>
    <p>3º. Para os efectos establecidos no artigo 3, as mancomunidades, consorcios ou áreas metropolitanas, que pretendan acreditar a realización conxunta de programas, deberán presentar unha memoria de actuación en que conste unha relación de posibles destinatarios na cal figure o seu empadroamento actual e a sede do servizo onde se lles vaia dispensar a atención.</p>
    <p>4º. Memoria de aforro de custos presentada por calquera tipo de agrupación de concellos respecto da presentación individual.</p>
    <p>e) Documentos específicos para a descrición dos programas dirixidos á inclusión sociolaboral de colectivos vulnerables nos anexos III, IV, V e VI, segundo a tipoloxía do programa que se vai presentar. A información mínima contida nestes anexos poderá ser ampliada, á discreción da entidade solicitante, nunha memoria complementaria. En todo caso, deberanse indicar as actuacións previstas ata o 30 de novembro de 2017 e desde o 1 de decembro de 2017 ata o 30 de xuño de 2018.</p>
    <p>f) As entidades locais que soliciten axudas para investimento en centros de inclusión e emerxencia social deberán presentar:</p>
    <p>1º. Memoria técnica xustificativa de investimento en centros de inclusión e emerxencia social e unidades funcionalmente vinculadas no anexo II. En todo caso, deberanse desagregar os orzamentos previstos ata o 30 de novembro de 2017 e desde o 1 de decembro de 2017 e ata a finalización do período subvencionable.</p>
    <p>2º. Proxecto de obra, reforma ou adaptación. No caso de equipamento, este proxecto substituirase por unha memoria xustificativa da súa necesidade e un documento de condicións técnicas do material que se vai subvencionar.</p>
    <p>3º. Informe de viabilidade dos servizos administrativos da corporación local onde estea situado, ao cal se lle xuntarán todos os orzamentos necesarios para a execución da obra. No caso daqueles que individualmente superen a contía de 18.000 €, presentaranse tres orzamentos para cada unha das partidas implicadas.</p>
    <p>2. A documentación complementaria deberá presentarse electronicamente. As persoas interesadas responsabilizaranse da veracidade dos documentos que presenten. Excepcionalmente, a Administración poderá requirir a exhibición do documento orixinal para o cotexo da copia electrónica presentada. Se algunha das persoas interesadas presenta a documentación complementaria presencialmente, requiriráselle para que a emende a través da súa presentación electrónica. Para estes efectos, considerarase como data de presentación aquela en que fose realizada a emenda.</p>
    <p>3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del.</p>
    <p>4. No caso de que algúns dos documentos que se van presentar de forma electrónica supere os tamaños máximos establecidos ou teña un formato non admitido pola sede electrónica da Xunta de Galicia, permitirase a presentación deste de forma presencial dentro dos prazos previstos e na forma indicada no paragrafo anterior. A información actualizada sobre ou tamaño máximo e os formatos admitidos pode consultarse na sede electrónica da Xunta de Galicia.</p>
    <p>Artigo 11. Comprobación de datos</p>
    <p>Para a tramitación deste procedemento consultaranse automaticamente os datos incluídos nos seguintes documentos elaborados polas administracións públicas:</p>
    <p>a) NIF da entidade solicitante.</p>
    <p>b) DNI ou NIE da persoa representante.</p>
    <p>c) Certificado de estar ao día no pagamento das obrigas tributarias coa AEAT.</p>
    <p>d) Certificado de estar ao día no pagamento coa Seguridade Social.</p>
    <p>e) Certificado de estar ao día no pagamento coa Consellería de Facenda.</p>
    <p>2. No caso de que as persoas interesadas se opoñan a esta consulta, deberán indicalo no cadro correspondente habilitado no formulario de inicio e presentar os documentos.</p>
    <p>3. Excepcionalmente, no caso de que algunha circunstancia imposibilite a obtención dos citados datos poderase solicitar das persoas interesadas a presentación dos documentos correspondentes.</p>
    <p>Artigo 12. Instrución dos procedementos</p>
    <p>1. A instrución dos procedementos corresponde á Subdirección Xeral de Inclusión e Integración Social. O órgano instrutor realizará de oficio cantas actuacións considere necesarias para a determinación, o coñecemento e a comprobación dos datos en virtude dos cales se debe formular a proposta de resolución</p>
    <p>2. Todos os trámites administrativos que as persoas interesadas deban realizar durante a tramitación deste procedemento deberán ser realizados electronicamente accedendo á carpeta do cidadán da persoa interesada dispoñible na sede electrónica da Xunta de Galicia. A sede electrónica da Xunta de Galicia ten á disposición das persoas interesadas modelos normalizados dos trámites máis comunmente utilizados.</p>
    <p>3. Se a solicitude non reúne algúns dous requisitos exixidos, conforme co establecido no artigo 68 da Lei 39/2015, do 1 de outubro, o órgano instrutor requirirá as entidades interesadas para que, nun prazo improrrogable de dez días hábiles, emenden a falta ou acheguen os documentos preceptivos. Neste requirimento farase indicación expresa de que, se así non o fixeren, teranse por desistidas da súa petición, logo da correspondente resolución.</p>
    <p>4. Unha vez revisadas as solicitudes e as emendas feitas, aquelas actuacións que reúnan todos os requisitos e a documentación necesaria serán remitidos á comisión encargada da súa valoración, regulada non artigo 11.</p>
    <p>5. As solicitudes ou actuacións que non cumpran as exixencias contidas nesta orde ou na normativa de aplicación ou que non conteñan a documentación necesaria quedarán á disposición do órgano instrutor para que formule a proposta de resolución, na cal se indicarán as causas desta. A resolución será notificada nos termos establecidos no artigo 40 e seguintes da Lei 39/2015, do 1 de outubro.</p>
    <p>6. No exercicio das súas funcións, poderá solicitar informe á unidade administrativa con competencias en materia de autorización e inspección de servizos sociais acerca do grao de cumprimento da normativa en materia de inscrición de entidades e autorización dos centros e/ou programas de servizos sociais e tamén informes dos servizos técnicos pertinentes, tanto a nivel central como territorial, os cales non terán carácter preceptivo nin vinculante. Así mesmo, poderá requirir das entidades solicitantes das subvencións información ou documentación adicional que, non estando en poder da Administración, teña fundamental relevancia e unha relación directa para unha mellor avaliación das solicitudes.</p>
    <p>Artigo 13. Notificacións</p>
    <p>As notificacións das resolucións e actos administrativos efecturaranse só por medios electrónicos, nos termos previstos na normativa reguladora do procedemento administrativo común.</p>
    <p>As notificacións electrónicas realizaranse mediante ou Sistema de notificación electrónica de Galicia - Notifica.gal dispoñible a través da sede electrónica da Xunta de Galicia (https://sede.xunta.gal). Este sistema remitirá ás persoas interesadas avisos da posta á disposición das notificacións á conta de correo e/ou teléfono móbil que consten na solicitude. Estes avisos non terán, en ningún caso, efectos de notificación efectuala e a súa falta non impedirá que a notificación sexa considerada plenamente válida.</p>
    <p>As entidades están obrigadas a recibir notificacións só por medios electrónicos, sen que sexa válida, nin produza efectos no procedemento, unha opción diferente.</p>
    <p>As notificacións por medios electrónicos entenderanse efectuadas no momento en que se produza o acceso ao seu contido. Entenderase rexeitada cando transcorran dez días naturais desde a posta á disposición da notificación sen que se acceda ao seu contido.</p>
    <p>Se o envío da notificación electrónica non é posible por problemas técnicos, efectuarase a notificación polos medios previstos na normativa reguladora do procedemento administrativo común.</p>
    <p>Artigo 14. Comisión de valoración</p>
    <p>1. Conforme o establecido no artigo 21 da Lei 9/2007, do 13 de xuño, crearase unha comisión de valoración que será o órgano colexiado encargado de emitir o correspondente informe no cal se concrete o resultado desa avaliación, indicando a puntuación e a axuda aplicable en cada caso. A composición da comisión de valoración será a seguinte:</p>
    <p>a) Presidente/a: a persoa titular da Subdirección Xeral de Inclusión e Integración Social.</p>
    <p>b) Vogais: o/a xefa de Servizo de Coordinación de Programas de Inclusión e un/unha funcionario/a adscrito/a á Subdirección Xeral de Inclusión e Integración Social. Ademais, actuando como secretario/a, con voz pero sen voto, un/a funcionario/a pr proposta do/da presidente/a.</p>
    <p>En caso de ausencia dalgún membro da Comisión de Valoración será substituído pola persoa designada polo/a presidente/a.</p>
    <p>2. Para o exercicio das súas funcións, esta comisión poderá ter en conta informes dos servizos técnicos pertinentes, que non terán carácter preceptivo nin vinculante.</p>
    <p>3. O órgano instrutor elevará o informe emitido pola Comisión de Valoración xunto coa proposta de resolución ao órgano de resolución.</p>
    <p>4. No caso de existir solicitudes susceptibles de axuda pero que non se inclúan na proposta anterior por estar esgotado o crédito dispoñible, quedarán en reserva para ser atendidas, ben co crédito que queda libre por producirse algunha renuncia ou por modificación nos proxectos inicialmente subvencionados, ou ben por incremento do crédito orzamentario destinado a esta subvención, de acordo co establecido nos artigos 30.2. e 33.7 do Decreto 11/2009, do 8 de xaneiro. Para estes efectos, poderán realizarse sucesivas propostas de resolución conforme o sinalado nesta base, as cales respectarán a orde de prelación previamente realizado.</p>
    <p>Artigo 15. Criterios de valoración das subvencións</p>
    <p>1. O procedemento de concesión das subvencións para programas dirixidos á inclusión sociolaboral de colectivos vulnerables establecidos no artigo 4.1 atenderá a un réxime de concorrencia competitiva, e as solicitudes valoraranse cun máximo de 100 puntos conforme o seguinte baremo:</p>
    <p>a) Obxectivos, necesidade social e carácter innovador do programa: ata 60 puntos coa seguinte desagregación:</p>
    <p>1º. Complementariedade con outros recursos do Sistema galego de servizos sociais existentes non territorio: ata 15 puntos.</p>
    <p>2º. Necesidade social: ata 10 puntos.</p>
    <p>2º.1. No caso de programas dirixidos á inclusión social da poboación xitana alcanzarán a puntuación máxima aqueles proxectos que establecen actuacións de erradicación do chabolismo.</p>
    <p>2º.2. Nos programas dirixidos á inclusión social da poboación inmigrante, a necesidade social valorarase en función das porcentaxes de poboación que se indican a continuación:</p>
    <p>2º.2.1. Do 2,5 % ao 3,5 % de poboación inmigrante: 1 punto.</p>
    <p>2º.2.2. Do 3,5 % ao 5 % de poboación inmigrante: 2 puntos.</p>
    <p>2º.2.3. De máis do 5 % de poboación inmigrante: 3 puntos.</p>
    <p>2º.2.4. Adicionalmente, incrementaranse as puntuacións nos seguintes casos:</p>
    <p>– Superar as 1.000 persoas inmigrantes: 3 puntos.</p>
    <p>– Superar as 4.000 persoas inmigrantes: 5 puntos.</p>
    <p>– Superar as 9.000 persoas inmigrantes: 7 puntos.</p>
    <p>3º. Calidade técnica do proxecto referida ás actividades e aos recursos previstos para a consecución dos obxectivos do proxecto: 15 puntos.</p>
    <p>4º. Grao de novidade respecto do resto de actuacións presentadas nesta convocatoria: ata 10 puntos.</p>
    <p>5º. Continuidade na presentación de proxectos: 5 puntos.</p>
    <p>b) Carácter integral dos proxectos de maneira que se aborden conxuntamente varias das prestacións subvencionables sinaladas no artigo 5: 10 puntos.</p>
    <p>c) Realización de actividades específicas de promoción da igualdade de xénero: 5 puntos.</p>
    <p>d) Proxectos compartidos: ata 30 puntos, distribuídos do seguinte modo:</p>
    <p>1º. Pola presentación de solicitude conxunta por máis dunha entidade local baixo calquera fórmula (agrupación, asociación, mancomunidade, ou calquera outra similar, excepto a fusión de concellos): 10 puntos.</p>
    <p>2º. Memoria de aforro de custos respecto da prestación de modo individual: 10 puntos.</p>
    <p>3º. Carácter integral dos proxectos, cando na solicitude se aborden máis dunha das accións previstas no artigo 7: 10 puntos.</p>
    <p>Ademais, outorgaranse 30 puntos pola presentación de solicitudes por parte dunha fusión de concellos. Neste caso, non serán de aplicación os criterios establecidos na alínea d) do presente punto deste artigo.</p>
    <p>2. O procedemento de concesión das subvencións para investimento en centros de inclusión e emerxencia social reguladas non artigo 4.2 será o de concorrencia competitiva atendendo aos seguintes criterios, cun máximo de 100 puntos por proxecto:</p>
    <p>a) Necesidade e impacto social do investimento ou e equipamento solicitado: 35 puntos.</p>
    <p>b) Complementariedade do servizo que vai prestar o centro con outros dispositivos de atención a persoas en exclusión: 35 puntos.</p>
    <p>c) Outras fontes de financiamento para a realización do investimento: 10 puntos.</p>
    <p>d) A coordinación dos proxectos con outros axentes do territorio: 10 puntos.</p>
    <p>e) Atención aos condicionantes de xénero no proxecto proposto.: 10 puntos.</p>
    <p>Artigo 16. Determinación do importe das subvencións para programas</p>
    <p>1. Unha vez valoradas as solicitudes por tipoloxías conforme os criterios establecidos no artigo anterior, obterase unha relación ordenada, a cal se empregará como listaxe para a asignación do crédito dispoñible na convocatoria, que se distribuíra segundo o establecido no seguinte punto:</p>
    <p>2. O crédito asignado para cada anualidade de gasto distribuirase en función da puntuación xeral resultante en orde decrecente, de tal forma que, unha vez esgotado o crédito dispoñible para unha das anualidades, continuará asignándose o correspondente á outra anualidade de maneira independente. Para estes efectos, a anualidade de 2017 abranguerá actuacións comprendidas ata o 30 de novembro de 2017 e a anualidade de 2018 desde o 1 de decembro de 2017 ata o 30 de xuño de 2018.</p>
    <p>3. Os módulos que se aplicarán ás prestacións subvencionables establecidas no artigo 5 serán os seguintes:</p>
    <p>a) Módulo de apoio á inclusión sociolaboral: 20,89 €/hora de traballo efectivo realizado por persoal técnico cunha titulación na área social cun máximo de 2.150 horas para o período subvencionable, que se corresponden coa dedicación dun/dunha profesional a xornada completa, ou varios profesionais con dedicación parcial. Neste suposto, será necesario acreditar un número mínimo de 50 persoas atendidas, das cales o 60 % deberán ter realizadas, polo menos, seis actuacións do servizo de apoio á inclusión sociolaboral, das recollidas no artigo 5.1.a), entre as cales estarán obrigatoriamente as seguintes: 1: diagnose; 2: deseño, seguimento e avaliación do proxecto de inclusión social e/ou sociolaboral; 3: o acompañamento social; 4: accións para a adquisición e/ou fortalecemento das capacidades persoais e sociais; 5: no caso da inclusión e transición ao emprego, accións promotoras do acceso e permanencia no mercado laboral. O resto ata as seis actuacións deberán ser algunha das seguintes: 1: mediación laboral; 2: prospección e intermediación laboral activa; 3: reforzo socioeducativo para menores, e 4: apoio socioeducativo para a adhesión a tratamentos de prescrición facultativa.</p>
    <p>O número de persoas atendidas exixido minorarase proporcionalmente en función da dedicación horaria declarada.</p>
    <p>Se as persoas atendidas son persoas sen fogar ou se atopan en situación de exclusión severa, circunstancia que se fará constar no momento da solicitude, exixirase para unha dedicación a xornada completa a atención de 19 persoas que deberán ter realizadas, polo menos, seis actuacións presenciais das recollidas no artigo 5.1.a) elixidas da mesma forma que no punto anterior.</p>
    <p>b) Módulo de formación adaptada teórico/práctico de carácter laboral, sempre que comporten a presenza de monitorado para o seu desenvolvemento: 24,37 €/hora de formación. Incluiranse nas accións formativas aquelas que teñan por finalidade a adquisición de competencias clave, a formación lingüística, e a formación nos valores e características da sociedade de acollida dirixida ás persoas inmigrantes.</p>
    <p>Os importes establecidos corresponderán integramente, cando teñan dereito á certificación acreditativa da súa realización un mínimo de cinco participantes.</p>
    <p>c) Módulo de formación adaptada dirixida á adquisición do permiso de condución tipo B ou C: 24,37 €/ hora de formación. Será condición indispensable para ou seu financiamento que a persoa estea recibindo atención para a inclusión sociolaboral financiada por esta convocatoria e que esta formación estea incluída no proxecto de inclusión sociolaboral da persoa que a reciba.</p>
    <p>d) Módulo de mediación social e/ou intercultural no marco dos servizos de promoción da participación social, de apoio á inclusión sociolaboral e/ou servizo integral de inclusión sociolaboral: 18,60 €/hora de traballo efectivo realizado por persoal técnico con formación en mediación intercultural, cun máximo de 2.150 horas para o período subvencionable.</p>
    <p>e) Módulo de asesoramento técnico especializado no ámbito normativo en materia de estranxeiría: 20,89 euros/hora, cun máximo de 2.150 horas para o período subvencionable, que se corresponden coa dedicación dunha persoa coa titulación en Dereito a xornada completa.</p>
    <p>f) Módulo de apoio á inclusión residencial: 20,89 €/hora para a actividade acreditada.</p>
    <p>g) Módulo de educación e apoio familiar: 20,89 €/hora para a actividade acreditada.</p>
    <p>A contía máxima de axuda por programa establécese en 100.000 € euros para todo o período que se subvenciona.</p>
    <p>A Subdirección Xeral de Inclusión e Integración Social supervisará a realización de todas as actuacións previstas e poderá requirir da entidade solicitante a súa modificación se conteñen duplicidades ou contradicións que afecten a correcta xustificación das axudas.</p>
    <p>Artigo 17. Determinación do importe das subvencións para o investimento en centros de inclusión e emerxencia social</p>
    <p>Para os efectos de determinar o importe da subvención terase en conta o ao orzamento presentado pola entidade solicitante, e esta non poderá superar o 80 % do orzamento total.</p>
    <p>En ningún caso o importe máximo da axuda por proxecto que se concederá superará o importe de 187.500 €.</p>
    <p>Para os efectos de determinar o importe das axudas para investimento en centros de inclusión e emerxencia social, terase en conta o orzamento presentado pola entidade local solicitante, sen que a axuda percibida exceda o custo total subvencionable.</p>
    <p>Artigo 18. Resolución</p>
    <p>1. A concesión das subvencións obxecto desta orde será resolta pola persoa titular da Dirección Xeral de Inclusión Social, que resolverá por delegación da persoa titular da Consellería de Política Social, por proposta do órgano instrutor e unha vez fiscalizada a proposta pola intervención delegada.</p>
    <p>2. As resolucións recaídas notificaranse ás entidades interesadas no prazo máximo de cinco meses contados a partir do día seguinte ao da publicación da presente orde. As resolucións estarán motivadas e indicarán a puntuación acadada no proceso de valoración. Se vence o prazo máximo para resolver sen que recaia resolución expresa, entenderase desestimada.</p>
    <p>3. Coa notificación ao beneficiario informarase das condicións da axuda, de conformidade co establecido nos artigos 125.3.c) e d), 125.4.a) e. 67.6) do Regulamento (UE) nº 1303/2013 do Parlamento Europeo e do Consello, do 17 de decembro de 2013, no artigo 10 do Regulamento de execución (UE) nº 1011/2014 da Comisión, do 22 de setembro de 2014, polo que se establecen normas detalladas para a aplicación do Regulamento (UE) nº 1303/2013 do Parlamento Europeo e do Consello no que respecta aos modelos para a presentación de determinada información á Comisión e normas detalladas sobre os intercambios de información entre beneficiarios e autoridades de xestión, autoridades de certificación, autoridades de auditoría e organismos intermedios, e no anexo III do Regulamento delegado (UE) nº 480/2014 da Comisión, do 3 de marzo de 2014, que complementa o Regulamento (UE) nº 1303/2013 do Parlamento e do Consello polo que se establecen disposicións comúns relativas ao Fondo Europeo de Desenvolvemento Rexional, ao Fondo Social Europeo, ao Fondo de Cohesión, ao Fondo Europeo Agrícola de Desenvolvemento Rural e ao Fondo Europeo Marítimo e da Pesca, e polo que se establecen disposicións xerais relativas ao Fondo Europeo de Desenvolvemento Rexional, ao Fondo Social Europeo, ao Fondo de Cohesión e ao Fondo Europeo Marítimo e da Pesca. Así mesmo, informaráselle de que a aceptación da subvención comunitaria implicará a súa aparición na lista pública de operacións cos nomes dos ou das beneficiarias, no suposto de seren entidades xurídicas, así como a outra información recollida no anexo XII do Regulamento (UE) nº 1303/2013 do Parlamento Europeo e do Consello, do 17 de decembro de 2013, en relación co artigo 115.2 da mesma norma xurídica. En todo caso, nas axudas para investimento deberá notificarse a cada beneficiario un documento que estableza as condicións da axuda para a operación. A resolución de outorgamento da subvención comprenderá a identificación do beneficiario, contía da subvención e obrigas que correspondan ao beneficiario, método que se debe aplicar para determinar os custos e condicións para o pagamento, requisitos específicos relativos aos produtos ou servizos que se deban obter con ela, o plan financeiro e o calendario de execución, así como os demais requisitos previstos na normativa comunitaria para a selección da operación que debe conter o documento polo que se establecen as condicións da axuda (DECA).</p>
    <p>4. Unha vez recibida a resolución de concesión da subvención a corporación local beneficiaria deberá comunicar no prazo de dez días a súa aceptación. No caso de non comunicación entenderase tacitamente aceptada en todas as súas condicións.</p>
    <p>5. En aplicación do artigo 25 da Lei 9/2007, do 13 de xuño, cando o importe da axuda da proposta de resolución sexa inferior ao que figura na solicitude, poderase instar a entidade beneficiaria para que, nun prazo de dez días, reformule a solicitude para axustar os compromisos e as condicións á subvención proposta e/ou formule as alegacións que coide pertinentes. En calquera caso, a reformulación de solicitudes deberá respectar o obxecto, as condicións e a finalidade da subvención, así como os criterios de valoración establecidos e que deron lugar ao seu outorgamento. Así mesmo, a dita reformulación non poderá comprometer a viabilidade do programa, polo que se deberán manter os gastos necesarios para o seu correcto desenvolvemento.</p>
    <p>Artigo 19. Réxime de recursos</p>
    <p>As resolucións expresas ou presuntas que se diten ao abeiro da presente orde poñerán fin á vía administrativa e contra elas poderá interpoñerse recurso potestativo de reposición ante o mesmo órgano que as ditou, no prazo dun mes contado a partir da notificación da resolución, se esta for expresa, ou en calquera momento a partir do día seguinte a aquel en que se produza o acto presunto, de acordo co previsto nos artigos 123 e 124 da Lei 39/2015, do 1 de outubro, ou ben directamente recurso contencioso-administrativo ante a Sala do Contencioso-Administrativo do Tribunal Superior de Xustiza de Galicia, de conformidade co establecido no artigo 46 da Lei 29/1998, do 13 de xullo, no prazo de dous meses contados desde a súa notificación, se esta for expresa, ou seis meses a partir do día seguinte a aque en que se produza o acto presunto.</p>
    <p>No caso de presentar o recurso de reposición, non se poderá interpoñer o recurso contencioso-administrativo ata que o recurso de reposición sexa resolto expresamente ou sexa desestimado por silencio.</p>
    <p>Artigo 20. Modificación da resolución de concesión</p>
    <p>1. Toda alteración das condicións tidas en conta para a concesión da subvención e, en todo caso, a obtención concorrente de axudas ou subvencións outorgadas por outras administracións ou entes públicos ou privados, nacionais ou internacionais poderá dar lugar á modificación da resolución de concesión.</p>
    <p>2. Así mesmo, poderá acordarse a modificación da resolución da subvención, por instancia do beneficiario, sempre que se cumpran os requisitos previstos no artigo 35 do Decreto 11/2009, do 8 de xaneiro.</p>
    <p>3. Sen prexuízo do establecido no artigo anterior, e con carácter excepcional, poderanse efectuar resolucións complementarias fóra do prazo establecido, cando non fose posible efectualas dentro del, por existir fondos procedentes de renuncias de subvencións inicialmente concedidas ou doutro tipo de remanentes, ou debido a un incremento dos créditos dispoñibles, nos termos establecidos polo artigo 31.2 da Lei 9/2007, do 13 de xuño. Neste caso, salvo que se acuda a unha convocatoria complementaria, non se poderán ter en conta outras solicitudes distintas ás consideradas para a resolución inicial.</p>
    <p>Artigo 21. Infraccións e sancións</p>
    <p>Será de aplicación aos beneficiarios das subvencións recollidas na presente orde, o réxime de infraccións e sancións previsto na Lei 9/2007, do 13 de xuño, así como no Decreto 11/2009, do 8 de xaneiro.</p>
    <p>Artigo 22. Obrigas das corporacións locais subvencionadas</p>
    <p>1. As corporacións que sexan subvencionadas deberán:</p>
    <p>a) Executar e acreditar a realización da actuación que fundamenta a concesión da subvención e o cumprimento dos requisitos e das condicións desta ante o órgano concedente. En todo caso as actuacións prestaranse de acorde co establecido na Carteira de servizos sociais de inclusión definida no Decreto 61/2016, de 11 de febreiro, en todos os aspectos que sexan de aplicación.</p>
    <p>b) Manter de forma separada na contabilidade as axudas percibidas, salvo no caso das subvencions financiadas con fondos comunitarios xustificadas a través da modalidade de custos simplificados nas cales non é necesario levala</p>
    <p>c) En todo caso, respecto das axudas cofinanciadas con FSE ou Feder deberán conservar toda a documentación relativa á subvención durante un período de tres anos que se contará a partir do 31 de decembro seguinte á presentación destas contas perante a Comisión Europea. O comezo deste prazo será oportunamente comunicado polo Dirección Xeral de Política Financeira, Tesouro e Fondos Europeos.</p>
    <p>d) Os beneficiarios comprométense a asumir a responsabilidade de adoptar as medidas necesarias para facer chegar ao publico información sobre as operacións financiadas polo programa operativo Feder/FSE de acordo co estipulado no articulo 2.2. do anexo XII do Regulamento (UE) nº 1303/2013 do Parlamento Europeo e do Consello, do 17 de decembro de 2013. En particular deberán facer constar, en todo tipo de publicidade e información das actuacións realizadas coa condición de subvencionadas pola Consellería de Política Social, se é o caso, polo Feder 2014/2020 ou FSE 2014-2020 segundo ou establecido no anexo XII do Regulamento (UE) nº 1303/2013 do Parlamento Europeo e do Consello, do 17 de decembro de 2013. En todas as medidas de información e comunicación que leve a cabo, o beneficiario deberá recoñecer o apoio recibido ao proxecto e debera figurar o emblema da Unión e unha referencia á Unión Europea, referencia ao Fondo Feder ou FSE que dá apoio ao proxecto e aos lemas dos fondos. Durante a realización do proxecto e durante o período de duración dos compromisos de mantemento do investimento ou emprego informarase do apoio dos fondos a través dun cartel dun tamaño mínimo A3 nun lugar destacado e visible. Tamén se informará na páxina web, no caso de dispoñer dela, sobre a actuación e a axuda financeira recibida da Unión Europea e sobre os obxectivos e resultados da operación financiada. As características técnicas para a exhibición do emblema da Unión e referencia ao Fondo deberán axustarse ao establecido nos artigos 3, 4 e 5 do Regulamento de execución (UE) nº 821/2014 da Comisión, do 28 de xullo de 2014, polo que se establecen disposicións de aplicación do Regulamento (UE) nº 1303/2013 do Parlamento Europeo e do Consello no que se refire ás modalidades concretas de transferencia e xestión das contribucións do programa, á presentación de información sobre os instrumentos financeiros, ás características técnicas das medidas de información e comunicación das operacións, e ao sistema para o rexistro e almacenamento de datos.</p>
    <p>e) Informar, se é o caso, as persoas destinatarias de que as actuacións en que participan están financiadas pola Xunta de Galicia, a través da Consellería de Política Social e, se é o caso cofinanciadas polo Feder e/ou FSE así como dos obxectivos dos fondos, figurando os emblemas como mínimo nos partes de asistencia/participación, enquisas de avaliación ou certificados de asistencia.</p>
    <p>f) Adecuar a metodoloxía das actuacións, así como a de recollida e proceso de datos de seguimento e acreditación da realización da actividade de persoas beneficiadas ás fórmulas que, se é o caso, propoña a Consellería de Política Social e, se así é requirido, incorporarse como usuarias da aplicación informática deseñada e implantada para a xestión da Estratexia de inclusión social de Galicia 2014-2020. Así mesmo, deberán realizar as actuacións precisas para recoller información suficiente relativa ao desenvolvemento das actuacións que permita dar cumprimento aos requisitos de información a través de indicadores de produtividade e resultados enumerados no artigo 5 do Regulamento (UE) nº 1304/2013 do Parlamento Europeo e do Consello, do 17 de decembro de 2013. Os indicadores de produtividade relativos á persoa solicitante refírense á data inmediatamente anterior ao inicio da vinculación do participante coas actuacións subvencionadas, mentres que os indicadores de resultado inmediato deberán referirse ao período comprendido entre o día posterior á finalización da súa vinculación coa operación e ás catro semanas seguintes, no período de xustificación da correspondente subvención. Así mesmo, a Administración poderá requirir novos datos no prazo de seis meses desde que finalice a vinculación do participante coa actividade cofinanciada, coa finalidade de formalizar os indicadores de resultado a longo prazo descritos no dito regulamento. Para estes efectos, seralles facilitado o acceso á aplicación informática «Participa 1420». Polo que respecta aos indicadores relativos ás axudas de investimento en centros de inclusión e emerxencia social, realizarase un reconto global da capacidade máxima de persoas para as cales está deseñado ou centro e no caso de adquisición de equipamento de uso social, farase unha estimación da poboación beneficiaria durante a súa vida útil.</p>
    <p>g) Axustarse na execución das accións aos obxectivos que, se é o caso, estableza a Consellería de Política Social a través da Dirección Xeral de Inclusión Social. En particular, e coa periodicidade coa que sexa requirida, deberá comunicar á Dirección Xeral de Inclusión Social o cumprimento das accións subvencionadas polas persoas participantes, comunicación na cal se fará constar toda a información precisa para dar cumprimento aos requirimentos de información asociados aos indicadores de execución e de resultado do FSE. En particular e con respecto ás persoas participantes solicitará información sobre os indicadores de execución e resultado para FSE. Para a acreditación deste aspecto, a entidade deberá solicitar e custodiar unha declaración das persoas participantes ou outra documentación análoga que lle permita responsabilizarse da súa declaración conxunta perante a Dirección Xeral de Inclusión Social. Esta mesma obriga contraerase cos servizos sociais comunitarios de referencia da persoa participante, cando sexa solicitado para o seguimento da súa intervención social.</p>
    <p>h) As infraestruturas e equipamentos subvencionados deberán permanecer destinados ao fin concreto para o cal se concedeu por un período de cinco anos segundo establece ou artigo 71 do Regulamento (UE) nº 1303/2013 do Parlamento Europeo e do Consello, do 17 de decembro de 2013, ao cal se remite o artigo 7 da Orde HFP/1979/2016, do 29 de decembro. O incumprimento deste requisito dará lugar á revogación da subvención, co reintegro das cantidades percibidas e á exixencia dos xuros de demora legalmente establecidos desde o momento do pagamento da subvención, segundo o establecido no artigo 26.</p>
    <p>i) Comunicar as variacións das datas de inicio e remate das actuacións previstas na solicitude, así como os informes e demais documentación que reclamen os órganos competentes da Consellería de Política Social, en especial, os relativos á subministración de información nos termos establecidos no artigo 4 da Lei 1/2016, do 18 de xaneiro, de transparencia e bo goberno, e certificado no cal se indique o número estimado da poboación beneficiada para a actuación no período subvencionado pola orde de convocatoria.</p>
    <p>j) Controlar a asistencia ás accións formativas e garantir que as persoas propostas para certificación acreditativa da realización dunha acción deste tipo teñan asistido como mínimo ao 60 % do total das súas horas.</p>
    <p>k) Solicitar, de ser o caso, á Dirección Xeral de Inclusión Social a autorización das modificacións que afecten as actuacións subvencionadas cunha antelación de cinco días á data en que se produzan.</p>
    <p>l) Remitir non prazo de dez días os informes e demais documentación que reclamen os órganos competentes da Consellería de Política Social.</p>
    <p>m) Someterse ás actuacións de comprobación e facilitar toda a información requirida pola Dirección Xeral de Inclusión Social, e ás verificacións dos organismos implicados na xestión e seguimento do FSE e do Feder, incluídas as visitas sobre o terreo, que se establezan en aplicación dos artigos 72, 73 e 74 do Regulamento (UE) nº 1303/2013 do Parlamento Europeo e do Consello, do 17 de decembro de 2013, así como pola Intervención Xeral da Comunidade Autónoma, o Consello de Contas, o Tribunal de Contas, e outros órganos de control impostos pola normativa comunitaria no exercicio das súas funcións de fiscalización e control.</p>
    <p>n) Contratar un seguro para o alumnado ou participantes nas actuacións que cubra os riscos que poidan ter durante o desenvolvemento das actividades como nos desprazamentos para a asistencia a elas.</p>
    <p>o) Proceder ao reintegro dos fondos percibidos, total ou parcialmente, no suposto de incumprimento das condicións establecidas para a súa concesión ou nos supostos previstos no título II da Lei 9/2007, do 13 de xuño.</p>
    <p>p) Todas aquelas obrigas e requisitos que se desprendan do articulado desta orde e dos artigos 10 e 11 da Lei 9/2007, do 13 de xuño, e da súa normativa de desenvolvemento.</p>
    <p>2. Os servizos da Consellería de Política Social poderán efectuar as comprobacións que consideren oportunas en canto ao cumprimento por parte das entidades de iniciativa social participantes dos requisitos exixidos pola Lei 13/2008, do 3 de decembro, e pola súa normativa de desenvolvemento. Así mesmo, poderán solicitar informes dos servizos da rede pública de servizos sociais en canto aos aspectos de complementariedade, oportunidade e eficacia dos servizos e actuacións das entidades solicitantes recollidos nesta orde.</p>
    <p>No que respecta ás obrigas previstas nas alíneas c) e d) de comunicar e informar os cidadáns de que as actuacións foron subvencionadas polo Feder 2014/2020 ou FSE 2014/20120 e poder xustificar o cumprimento dos indicadores de comunicación previstos nos programas operativos, a Dirección Xeral de Inclusión Social solicitará proba documental do cumprimento desta obriga que deberá ser facilitada no prazo de 10 días. O incumprimento desta obriga ou non proporcionar a proba documental nos prazos exixidos poderá supoñer unha minoración da contía total da axuda na forma prevista no artigo 26.</p>
    <p>Artigo 23. Prazos e modalidades de xustificación</p>
    <p>1. A xustificación dos programas dirixidos á inclusión sociolaboral de colectivos vulnerables establecidos no artigo 4.1 xustificaranse a través das modalidades de custos simplificados previstas nos artigos 67.1.b) e d) do Regulamento (UE) nº 1303/2013 do Parlamento Europeo e do Consello, do 17 de decembro de 2013, e 14.2 do Regulamento (UE) nº 1304/2013 do Parlamento Europeo e do Consello, do 17 de decembro de 2013, de modo independente para cada unha das actuacións subvencionadas.</p>
    <p>2. As subvencións para o investimento en centros de inclusión e emerxencia social e unidades funcionalmente vinculadas a que se refire o artigo 4.2 xustificaranse pola modalidade de conta xustificativa do gasto realizado.</p>
    <p>3. As entidades beneficiarias deberán xustificar cada anualidade de forma independente. O primeiro período comprende as actuacións realizadas desde o 1 de abril ata o 30 de novembro de 2017 e a xustificación presentarase con data límite 5 de decembro. O segundo período comprende as actuacións realizadas entre o 1 de decembro de 2017 e o 30 de xuño de 2018 e a documentación xustificativa presentarase con data limite 12 de xullo de 2018.</p>
    <p>4. Todo isto sen prexuízo do que estableza a orde da Consellería de Facenda que regula as operacións de peche de exercicio e que prevalecerán sobre os prazos aquí indicados.</p>
    <p>Artigo 24. Forma de xustificación</p>
    <p>1. A documentación necesaria para xustificar os programas previstos no artigo 4.1 será a seguinte:</p>
    <p>a) Para as prestacións obrigatorias do servizo de apoio á inclusión sociolaboral, tanto de inclusión básica como a de inclusión e transición ao emprego:</p>
    <p>1º. A xustificación parcial comprenderá as actuacións realizadas desde o 1 de abril de 2017 ata o 30 de novembro de 2017 e requirirá a presentación da seguinte documentación:</p>
    <p>1º.1. Solicitude de pagamento parcial.</p>
    <p>1º.2. Declaración responsable no anexo VII.</p>
    <p>1º.3. Memoria económica e xustificativa no anexo VIII.</p>
    <p>1º.4. Follas mensuais comprensivas da totalidade das horas efectivamente dedicadas ao programa, asinadas polo/a traballador/a ou traballadores/as e a persoa responsable da entidade, en que conste un resumo do número total de horas no período subvencionado.</p>
    <p>1º.5. Cuestionario/formulario de indicadores de execución das persoas atendidas.</p>
    <p>1º.6. Xustificante bancario de pago á compañía aseguradora.</p>
    <p>2º. A xustificación final para acreditar as actuacións rematadas na súa totalidade deberán presentar ademais da documentación anterior referida ao período subvencionado, o seguinte:</p>
    <p>2º.1. Solicitude de pagamento.</p>
    <p>2º.2. Memoria da actuación das actividades realizadas, segundo ou guión establecido non anexo IX.</p>
    <p>2º.3. Acreditación do número total de persoas atendidas no período subvencionado, que se realizará a través dos seguintes documentos:</p>
    <p>Para as persoas atendidas que non acadasen seis actuacións presentarase o cuestionario/formulario de indicadores de execución debidamente asinado.</p>
    <p>Para as persoas atendidas que teñan como mínimo seis actuacións achegarase o PDF expediente que se extrae da aplicación informática, asinada polo/a técnico/a responsable e pola persoa participante, e certificado de realización individualizada onde consten os resultados obtidos ata a data por cada participante.</p>
    <p>Para actuacións dirixidas á atención a persoas sen fogar ou exclusión severa, certificado asinado polos servizos sociais, acreditando a situación de persoas sen fogar.</p>
    <p>b) Para xustificar as accións promotoras do acceso e permanencia no mercado laboral e prestacións de dinamización comunitaria no marco de desenvolvemento dun servizo de intervención comunitaria en territorios en exclusión e prestacións do servizo de promoción da participación social, presentarase:</p>
    <p>1º. A xustificación parcial comprenderá as actuacións realizadas desde o 1 de abril de 2017 ata ou 30 de novembro de 2017 e requirirá a presentación da seguinte documentación xustificativa:</p>
    <p>1º.1. Solicitude de pagamento parcial.</p>
    <p>1º.2. Declaración responsable do anexo VII.</p>
    <p>1º.3. Memoria económica xustificativa do anexo VIII.</p>
    <p>1º.4. Cuestionario/formulario de indicadores de execución das persoas atendidas.</p>
    <p>1º.5. Partes de asistencia das actuacións realizadas ata ou 30 de novembro de 2017 onde conste o número total de horas de formación asinados pola persoa participante, o/a responsable técnico/a da realización da actuación e a persoa responsable da entidade.</p>
    <p>1º.6. Certificación de finalización/realización da actividade subvencionada que conteña a relación de persoas asistentes e o número total de horas realizadas por cada unha delas.</p>
    <p>1º.7. No suposto de formación teórica adaptada dirixida á adquisición do permiso de condución tipo B ou C deberá acreditarse que as persoas participantes iniciaron un itinerario e que esta actuación forme parte do seu proxecto de inclusión. A acreditación farase a través da aplicación informática de inclusión social.</p>
    <p>1º.8. Xustificante bancario de pagamento á compañía aseguradora. Non será necesario presentar a póliza.</p>
    <p>2º. A xustificación final para acreditar as actuacións rematadas na súa totalidade requirirá presentar nos prazos indicados, ademais da documentación anterior referida ao período subvencionado, o seguinte:</p>
    <p>2º.1. Solicitude de pagamento.</p>
    <p>2º.2. Memoria da actuación das actividades realizadas, segundo o guión establecido no anexo IX.</p>
    <p>c) Documentación que hai que presentar para xustificar as actuacións de mediación intercultural e asesoramento técnico especializado en materia de estranxeiría, servizo de apoio á inclusión residencial e educación familiar:</p>
    <p>1º. A xustificación parcial abranguerá as actuacións realizadas desde o 1 de abril de 2017 ata o 30 de novembro de 2017 e requirirá a presentación da seguinte documentación:</p>
    <p>1º.1. Solicitude de pagamento parcial.</p>
    <p>1º.2. Declaración responsable no anexo VII.</p>
    <p>1º.3. Memoria económica e xustificativa non anexo VIII.</p>
    <p>1º.4. Acreditación das accións realizadas na anualidade 2017.</p>
    <p>1º.5. Resumo do total de horas efectivamente dedicadas ao programa polo persoal dedicado a actuación.</p>
    <p>1º.6. Cuestionario/formulario de indicadores de execución das persoas atendidas.</p>
    <p>2º. A xustificación final para acreditar as actuacións rematadas na súa totalidade requirirá presentar nos prazos indicados, ademais da documentación anterior referida ao período subvencionado, o seguinte:</p>
    <p>2º.1. Solicitude de pagamento.</p>
    <p>2º.2. Memoria da actuación das actividades realizadas, segundo o guión establecidos no anexo IX.</p>
    <p>2. Para xustificar o investimento en centros de inclusión ou emerxencia social recollidas no artigo 4.2 presentarase a documentación que se relaciona a continuación:</p>
    <p>a) Solicitude de pagamento.</p>
    <p>b) Declaración responsable do anexo VII.</p>
    <p>c) Conta xustificativa do gasto realizado total ou parcial na anualidade as que se lle concedeu a subvención. Esta realizarase mediante certificación do órgano que teña atribuída na devandita entidade as correspondentes facultades de control.</p>
    <p>d) Relación clasificada dos gastos con identificación do acredor, concepto que permita identificar dun xeito inequívoco a subvencionabilidade do gasto de acordo coas normas aplicables, número de factura, nómina ou documento similar, importe, data de emisión, data de pagamento, sumas parciais (folla por folla) e total da relación.</p>
    <p>e) Facturas ou documentos contables de valor probatorio equivalente no tráfico xurídico mercantil ou con eficacia administrativa, con expresión do seu número, acredor, data de emisión, concepto e importe e data de pagamento. As facturas deberán cumprir o disposto no Real decreto 1619/2012, do 30 de novembro, polo que se aproba o Regulamento en que se establecen as obrigas de facturación.</p>
    <p>As facturas como calquera documento acreditativo que figure na relación, deberán vir acompañadas dos documentos acreditativos de ter realizados os pagamentos do correspondente gasto, debendo cumprir os requisitos establecidos no artigo 42.2 do Decreto 11/2009, do 8 de xaneiro, e na normativa comunitaria. Non se admitirán xustificantes de pagamento en efectivo.</p>
    <p>f) No caso de compravenda, presentarase escritura onde conste que o inmoble obxecto da subvención se destinará, polo menos durante os cinco anos seguintes, á finalidade que serviu de fundamento á petición e, no caso de obra, a correspondente licenza municipal.</p>
    <p>g) Evidencias do cumprimento das obrigas de información e publicidade.</p>
    <p>h) Memoria das actuacións de investimento realizadas, segundo ou guión establecido no anexo X.</p>
    <p>3. Para homoxeneizar a documentación xustificativa, toda a documentación debe presentarse obrigatoriamente segundo os modelos dispoñibles a través da páxina web da Consellería de Política Social, excepto aqueles que se poidan extraer da plataforma informática.</p>
    <p>Artigo 25. Forma de pagamento</p>
    <p>1. O importe de axuda que se percibirá será o resultado obtido de multiplicar o importe de cada unidade de atención realizada polo número delas efectivamente xustificadas.</p>
    <p>2. No caso do servizo de apoio á inclusión establecido en artigo 5.1 a), se non se acredita a atención do número mínimo de persoas establecido en función da dedicación horaria declarada ou non se mantén a porcentaxe de persoas que deben ter realizadas seis actuacións, procederase a unha redución proporcional da subvención concedida en función da porcentaxe do incumprimento.</p>
    <p>3. Naquelas subvencións concedidas para a construción de centros de inclusión e emerxencia social, a Subdirección Xeral de Inclusión e Integración Social comprobará con carácter previo ao pagamento final que o centro conta coa autorización do órgano competente en materia de autorización e inspección de Servizos Sociais para a creación deste.</p>
    <p>Artigo 26. Reintegro das subvencións concedidas</p>
    <p>1. O incumprimento das obrigas contidas nesta orde ou demais normativa aplicable, así como das condicións que, se é ou caso, se establezan na resolución de concesión, dará lugar á obriga de devolver total ou parcialmente as subvencións percibidas, así como os xuros de demora correspondentes. Para facer efectiva a devolución a que se refire o punto anterior, tramitarase o oportuno procedemento de reintegro, que se axustará ao previsto no título II da Lei 9/2007, do 13 de xuño, e na súa normativa de desenvolvemento.</p>
    <p>2. Particularmente, acadará a porcentaxe dun 2 % de minoración sobre a contía total da axuda percibida o incumprimento das obrigas recollidas no artigo 22 alíneas b) e d) da orde. O incumprimento das obrigas establecidas no artigo 22.j) e 22.k) implicará que a correspondente acción formativa se considere non realizada, agás non caso da establecida no artigo 22.j), cando se poida acreditar que a no comunicación en prazo se debe a causas imprevistas debidamente xustificadas e comunicadas no momento en que se produzan.</p>
    <p>Procederá o reintegro do 5 % no caso de incumprimento da obriga de comunicar ao órgano concedente a solicitude doutras axudas, e o reintegro do exceso percibido máis xuros de demora, sen prexuízo das sancións que poidan corresponder, no caso de incumprimento da obriga de comunicar ao órgano concedente a obtención doutras axudas.</p>
    <p>Suporá a perda dun 5 % non comunicar a obtención doutras subvencións, axudas, ingresos ou recursos que financien as actividades subvencionadas, así como a modificación das circunstancias que fundamentasen a concesión da subvención. Suporá a perda dun 5 % da subvención unha vez recalculada e descontado o exceso obtido sobre os topes máximos legalmente establecidos.</p>
    <p>Non manter os investimentos obxecto da subvención durante o período de cinco anos suporá o reintegro da subvención correspondente ao activo non mantido, de forma proporcional ao período en que se incumprise este requisito.</p>
    <p>No caso de condicións que constitúan obrigas que ou beneficiario debe acreditar en fase de xustificación, como obrigas de publicidade, comunicación doutras axudas, etc., estas deberán xustificarse en todo caso para poder proceder ao pagamento da subvención, polo que a gradación fixada neste punto só resultará aplicable para supostos de reintegro, no caso en que se detecte en controis posteriores ao pagamento algún incumprimento relativo a esas obrigas.</p>
    <p>3. Igualmente procederá o reintegro do exceso percibido nos supostos en que o importe da subvención, illadamente ou en concorrencia con axudas ou subvencións doutras administracións públicas ou doutros entes públicos ou privados, nacionais ou internacionais supere o custo da actividade que vai desenvolver a entidade beneficiaria.</p>
    <p>4. As cantidades que teñan que reintegrar as entidades beneficiarias terán a consideración de ingresos de dereito público e será de aplicación para a súa cobranza o previsto no artigo 14.4. do Decreto lexislativo 1/1999, do 7 de outubro, na Lei 9/2007, do 13 de xuño, no Decreto 11/2009, do 8 de xaneiro, e na normativa comunitaria de aplicación.</p>
    <p>5. Ás entidades beneficiarias das subvencións reguladas nestas bases seralles de aplicación o réxime de infraccións e sancións previsto no título IV da Lei 9/2007, do 13 de xuño, e na súa normativa de desenvolvemento.</p>
    <p>6. De conformidade co previsto no artigo 64 do Decreto 11/2009, de 8 de xaneiro, polo que se aproba o Regulamento da Lei 9/2007, de 13 de xuño, o beneficiario poderá realizar a devolución voluntaria de cantidades indebidamente percibidas mediante ingreso na conta habilitada da Facenda pública galega. O importe da devolución incluirá os xuros de demora. No documento de ingreso deberá identificarse o número do expediente, o concepto da devolución e o nome e NIF do beneficiario. Unha vez ingresado deberase informar a Dirección Xeral de Inclusión Social da devolución voluntaria realizada.</p>
    <p>Artigo 27. Transparencia e bo goberno</p>
    <p>1. De conformidade co artigo 17 da Lei 1/2016, do 18 de xaneiro, e co artigo 15 da Lei 9/2007, do 13 de xuño, a consellería responsable da iniciativa publicará na súa páxina web oficial a relación das persoas beneficiarias e o importe das axudas concedidas. Incluirá, igualmente, as referidas axudas e as sancións que, como consecuencia delas, se poidan impoñer nos correspondentes rexistros públicos, polo que a presentación da solicitude leva implícita a autorización para o tratamento necesario dos datos das persoas beneficiarias e a referida publicidade.</p>
    <p>2. Por outra parte, de conformidade co previsto nos artigos 17.3.b) e 20.8.a) da Lei 38/2003, do 7 de novembro, xeral de subvencións, transmitirase á Base de datos nacional de subvencións a información requirida por esta, o texto da convocatoria para a súa publicación na citada base e o seu extracto no <em>Diario Oficial de Galicia</em>. Para os efectos de reintegro das subvencións aplicarase o disposto no título 2 da lei 9/2007, do 13 de xuño, e no seu regulamento de desenvolvemento.</p>
    <p>Artigo 28. Control</p>
    <p>1. A Consellería de Política Social poderá levar a cabo as actividades de inspección que considere oportunas para controlar o cumprimento das axudas reguladas nesta orde.</p>
    <p>2. Sen prexuízo do indicado no punto anterior, a Consellería de Política Social realizará, ben con persoal propio ou a través de empresas auditoras, actuacións de comprobación e control para verificar sobre o terreo o cumprimento das condicións para a percepción das axudas. As comprobacións incidirán sobre todos aqueles aspectos que garantan a realización dos compromisos adquiridos e o cumprimento dos requisitos fixados nesta orde. O persoal encargado da verificación levantará acta da actuación de control, que asinará a entidade á cal se lle entregará unha copia, e presentaralla ao órgano competente da Dirección Xeral de Inclusión Social xunto co informe de verificación. A entidade queda obrigada a facilitarlle ao persoal designado copia da documentación que se lle solicite relativa ao expediente obxecto de control.</p>
    <p>Nas subvencións superiores a 60.000 euros, no seu cómputo individual será requisito imprescindible a comprobación material do investimento polo órgano concedente, que poderá encomendarlla a outro órgano distinto, do cal quedará constancia no expediente mediante acta de conformidade asinada, tanto pola persoa representante da Administración como pola entidade beneficiaria.</p>
    <p>3. Ademais do anterior, todas as axudas estarán sometidas á función interventora e de control financeiro exercida pola Intervención Xeral da Comunidade Autónoma, nos termos que establece o título III da Lei 9/2007, do 13 de xuño, e a súa normativa de desenvolvemento. Así mesmo, estará sometida ás actuacións de comprobación previstas na lexislación do Tribunal de Contas e do Consello de Contas e aqueloutras que determine a súa condición de subvencionada polo FSE 2014/2020.</p>
    <p>Artigo 29. Datos de carácter persoal</p>
    <p>1. De conformidade coa Lei orgánica 15/1999, de 13 decembro, de protección de datos de carácter persoal, os datos persoais recollidos na tramitación desta disposición, cuxo tratamento e publicación autoricen as persoas interesadas mediante a presentación das solicitudes, serán incluídos no ficheiro denominado «Relacións administrativas coa cidadanía e entidades» cuxo obxecto é xestionar o presente procedemento, así como para informar as persoas interesadas sobre o seu desenvolvemento e no ficheiro «Xestión de servizos sociais», que ten como obxecto a xestión dos servizos sociais que se prestan desde a consellería e, se é o caso, do expediente clínico, educativo ou social que se xere neste ámbito. O órgano responsable destes ficheiros é a Secretaría Xeral Técnica da Consellería de Política Social. Os dereitos de acceso, rectificación, cancelación e oposición poderanse exercer ante a Secretaría Xeral Técnica da Consellería de Política Social, mediante o envío dunha comunicación ao seguinte enderezo: Consellería de Política Social, Secretaría Xeral Técnica, Edificio Administrativo San Caetano, 15781 Santiago de Compostela ou a través dun correo electrónico a sxt.politicasocial@xunta.gal.</p>
    <p>2. Os datos serán incluídos no ficheiro denominado «Xestión, seguimento e control de proxectos e fondos europeos», creado pola Orde do 31 de marzo de 2016 cuxo obxecto, entre outras finalidades, é a xestión, seguimento, control, coordinación e estudo da execución e avaliación dos programas operativos dos fondos procedentes da Unión Europa. O órgano responsable deste ficheiro é a Dirección Xeral de Política Financeira, Tesouro e Fondos Europeos. Os dereitos de acceso, rectificación, cancelación e oposición poderanse exercer ante a Dirección Xeral de Política Financeira, Tesouro e Fondos Europeos, mediante unha comunicación ao seguinte enderezo: Edificio Administrativo de San Caetano, San Caetano, s/n, 15781 Santiago de Compostela (A Coruña), ou a través dun correo electrónico a dx.politica.financeira.tesouro.fondos.europeos.facenda@xunta.gal.</p>
    <p>Disposición adicional primeira. Delegación de competencias</p>
    <p>Autorízase expresamente a persoa titular da Dirección Xeral de Inclusión Social a actuar por delegación da persoa titular da Consellería de Política Social para resolver a concesión, denegación, modificación ou outras incidencias das subvencións previstas nesta orde, así como para autorizar e dispoñer gastos, o recoñecemento das obrigacións e a proposta de pagamentos, en relación co disposto no artigo 73.a) do Decreto lexislativo 1/1999, do 7 de outubro.</p>
    <p>Disposición derradeira primeira. Habilitación para o desenvolvemento da orde</p>
    <p>Autorízase a persoa titular do órgano de dirección con competencias en materia de inclusión social da Consellería de Política Social para ditar as normas que sexan necesarias para o desenvolvemento e a execución desta orde.</p>
    <p>Disposición derradeira segunda. Entrada en vigor</p>
    <p>Esta orde entrará en vigor o día seguinte ao da súa publicación no <em>Diario Oficial de Galicia</em>.</p>
    <p>Santiago de Compostela, 18 de xullo de 2017</p>
    <footer><p>José Manuel Rey Varela<br>Conselleiro de Política Social</p></footer>


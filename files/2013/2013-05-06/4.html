---
date: '2013-05-06'
id: G0165-260413-0012
page: 14298
number: 86
agency: Consellería do Medio Rural e do Mar
section: III. Outras disposicións.
title: >-
  ORDE do 26 de abril de 2013 pola que se establecen as bases reguladoras para a
  concesión de indemnizacións, axudas de compensacións complementarias en
  explotacións de gando bovino, ovino e cabrún, e axudas para a compra de gando
  bovino, ovino e cabrún que teñan por obxecto a reposición das reses, como
  consecuencia do sacrificio obrigatorio de gando en execución de programas e
  actuacións oficiais de vixilancia, loita, control e erradicación de
  enfermidades dos animais, e se convocan para o ano 2013.
range: Orde
url: >-
  https://www.xunta.gal/dog/Publicados/2013/20130506/AnuncioG0165-260413-0012_gl.html
---
<p>A detección das enfermidades animais incluídas nos programas oficiais de loita, control e erradicación pode derivar no sacrificio obrigatorio e destrución dos animais, seguido <br>dunha hixienización das instalacións da explotación, de acordo coa normativa en vigor. </p>
    <p>O Real decreto 2611/1996, do 20 de decembro, polo que se regulan os programas nacionais de erradicación de enfermidades dos animais, (BOE nº 307, do 21 de decembro), establece no seu artigo 2 as enfermidades que estarán sometidas a control oficial en programas nacionais de erradicación, no seu artigo 15 indícase que todos os animais que resulten positivos ás enfermidades en cuestión deberán ser sacrificados, e no artigo 17 sinálase que os gandeiros que como resultado das actuacións levadas a cabo tivesen que sacrificar os seus animais terán dereito a percibir unha indemnización de acordo co baremo establecido para o efecto que se encontre en vigor no momento do sacrificio.</p>
    <p>O Real decreto 1228/2001, do 8 de novembro, polo que se establecen medidas específicas de loita e erradicación da febre catarral ovina ou lingua azul, sinala que cando se confirme oficialmente a presenza desta enfermidade ordenarase o sacrificio inmediato dos animais que se considere necesario para evitar a extensión da epidemia.</p>
    <p>O Real decreto 3454/2000, do 22 de decembro, polo que se establece e regula o Programa integral coordinado de vixilancia e control das encefalopatías esponxiformes transmisibles dos animais, sinala os animais que deben ser sacrificados nos casos de sospeita ou confirmación destas enfermidades, e no seu artigo 9 establece que o dito sacrificio dará dereito a unha indemnización de acordo cos baremos oficialmente establecidos.</p>
    <p>O Real decreto 650/1994, do 15 de abril, polo que se establecen medidas xerais de loita contra determinadas enfermidades dos animais e medidas específicas contra a enfermidade vesicular porcina, sinala as medidas que se tomarán ante a aparición de varias enfermidades de declaración obrigatoria que afectan diversas especies, nas cales se prevé, no caso de confirmarse a enfermidade, o sacrificio obrigatorio da totalidade dos animais sensibles das explotacións afectadas.</p>
    <p>O Real decreto 1071/2002, do 18 de outubro, polo que se establecen as medidas mínimas de loita contra a peste porcina clásica, e o Real decreto 546/2003, do 9 de maio, polo que se establecen disposicións específicas de loita fronte a peste porcina africana, indican as medidas que se tomarán ante a aparición destas enfermidades porcinas. No caso de confirmación da enfermidade, estas normativas establecen o sacrificio obrigatorio dos animais das explotacións afectadas, e sinálase expresamente nos dous casos que este sacrificio dará lugar á correspondente indemnización, de acordo cos baremos previstos na normativa vixente.</p>
    <p>A Unión Europea elaborou unha normativa específica en materia de control de salmonela, constituída polo Regulamento (CE) nº 2160/2003 do Parlamento Europeo e do Consello, do 17 de novembro, sobre o control da salmonela e outros axentes zoonóticos específicos transmitidos polos alimentos. O artigo 5 do dito regulamento dispón que os Estados membros establecerán programas nacionais de control para cada unha das zoonoses e dos axentes zoonósicos enumerados no anexo I para alcanzar os obxectivos comunitarios de redución da prevalencia das zoonoses e dos axentes zoonósicos indicados no seu artigo 4. Dentro deste marco, o Estado español elabora anualmente o Programa nacional para o control de salmonela en mandas de aves reprodutoras da especie<em> Gallus gallus</em>, o Programa nacional para o control de salmonela en mandas de galiñas poñedoras da especie <em>Gallus gallus</em>, e o Programa nacional para o control de salmonela en pavos, que son aprobados mediante decisións comunitarias. Entre as medidas previstas nestes programas figura o sacrificio obrigatorio das aves das mandas consideradas infectadas.</p>
    <p>O Real decreto 445/2007, do 3 de abril, polo que se establecen as medidas de loita contra a influenza aviaria, incorpora ao dereito español a Directiva 2005/94/CE do Consello, relativa a medidas comunitarias de loita contra a influenza aviaria; este real decreto establece que o sacrificio obrigatorio das aves dará dereito ao seu titular á correspondente indemnización.</p>
    <p>O Real decreto 1988/1993, do 12 de novembro, polo que se establecen medidas para a loita contra a enfermidade de Newcastle, establece que cando se confirme oficialmente a enfermidade nas aves de curral, a autoridade competente ordenará o seu sacrificio <em>in situ</em> e a súa destrución. </p>
    <p>O artigo 21 da Lei 8/2003, de sanidade animal, no que se refire á loita, control e erradicación das enfermidades dos animais, establece que o sacrificio obrigatorio destes ou, se é o caso, a destrución dos medios de produción que se consideren contaminados, dará lugar á correspondente indemnización, en función dos baremos aprobados oficialmente. Igualmente, establece que serán indemnizables os animais que morran por causa directa tras ser sometidos a tratamentos ou manipulacións preventivos ou con fins de diagnóstico, ou, en xeral, os que morresen no contexto das medidas de prevención ou loita contra unha enfermidade como consecuencia da execución de actuacións impostas pola autoridade competente.</p>
    <p>Os baremos oficiais de indemnizacións que deben ser aplicados son os que están vixentes e publicados no <em>Boletín Oficial</em> <em>del Estado</em> mediante ordes do Ministerio de Agricultura, Alimentación e Medio Ambiente, ou ben mediante real decreto. Así, o Real decreto 389/2011, do 18 de marzo, polo que se establecen os baremos de indemnización de animais no marco dos programas nacionais de loita, control ou erradicación da tuberculose bovina, brucelose bovina, brucelose ovina e cabrúa, lingua azul e encefalopatías esponxiformes transmisibles; o Real decreto 823/2010, do 25 de xuño, polo que se establecen os baremos de indemnización polo sacrificio obrigatorio dos animais obxecto dos programas nacionais de control de salmonela en mandas de aves reprodutoras e poñedoras do xénero <em>Gallus gallus</em>, e de mandas de pavos reprodutores; o Real decreto 1071/2002, do 18 de outubro, polo que se establecen as medidas mínimas de loita contra a peste porcina clásica, a Orde do 30 de decembro de 1987 pola que se actualizan os baremos de indemnización por sacrificio de animais afectados de peste porcina africana e peste porcina clásica; pertencentes a razas precoces e os seus cruzamentos, para animais destas razas, a Orde do 30 de decembro de 1987 pola que se actualizan os baremos de indemnización por sacrificio de animais afectados de peste porcina africana e peste porcina clásica, correspondentes a animais pertencentes ao tronco ibérico e os seus cruzamentos, e a Orde do 12 de maio de 1994, pola que se actualizan os baremos de indemnización de sacrificio de animais afectados de peste porcina africana e peste porcina clásica correspondentes aos porcinos pertencentes ao tronco ibérico e os seus cruzamentos, neste outro tipo de razas.</p>
    <p>Para os casos en que, por cuestións sanitarias, se considere imprescindible decretar o sacrificio obrigatorio de animais afectados por enfermidades sometidas a programas nacionais de vixilancia, loita, control e erradicación, para as cales non exista baremo, ou por enfermidades non sometidas a programas nacionais de vixilancia, loita, control e erradicación e que tampouco teñan baremo establecido, procede fixar a contía dos baremos de indemnización.</p>
    <p>Con todo, nas explotacións de gando bovino e ovino e cabrún, dada a súa estrutura produtiva en Galicia, as indemnizacións establecidas non cobren suficientemente as importantes perdas económicas dos produtores naquelas explotacións en que se fai un baleiro sanitario por sacrificio preventivo e destrución de todos os seus animais, que se ven obrigadas, ademais, a asumir un período de inactividade produtiva ata que os servizos veterinarios oficiais autoricen a reintrodución de animais na explotación. Consecuentemente, resulta pertinente establecer mecanismos de compensación complementaria. </p>
    <p>Por outra parte, cómpre ter en conta a dificultade con que se atopan os titulares das explotacións de gando bovino, ovino e cabrún para poder repoñer os animais de similares características aos que foron obrigados a sacrificar, e que, na maior parte dos casos, non hai posibilidade de acadar a reposición total ao mesmo tempo.</p>
    <p>Polo tanto, para aqueles casos de explotacións destas especies en que coas indemnizacións por sacrificio obrigatorio non se acada o valor de adquisición de novos animais similares aos sacrificados e, consecuentemente, non resulta factible repoñer eses animais, considérase necesario establecer axudas para favorecer a reposición do gando sacrificado obrigatoriamente.</p>
    <p>Ademais, o Real decreto 864/2010, do 2 de xullo, polo que se establecen as bases reguladoras para a concesión das subvencións para a repoboación da explotación no caso de baleiro sanitario, no marco dos programas nacionais de loita, control ou erradicación da tuberculose bovina, brucelose bovina, brucelose ovina e cabrúa, lingua azul e encefalopatías esponxiformes transmisibles, establece axudas cofinanciadas polo Estado para a repoboación das explotacións nos casos sinalados.</p>
    <p>O artigo 10 do Regulamento (CE) nº 1857/2006 da Comisión, do 15 de decembro de 2006 (DO L 358, do 16 de decembro), sobre aplicación dos artigos 87 e 88 do Tratado ás axudas estatais para pequenas e medianas empresas dedicadas á produción de produtos agrícolas, e polo que se modifica o Regulamento (CE) nº 70 /2001, establece que estas axudas destinadas a compensar os agricultores polas perdas por enfermidades dos animais serán compatibles co mercado común e quedarán exentas da obriga de notificación (conforme o número 3 dos artigos 87 e 88).</p>
    <p>Na súa virtude, de conformidade co disposto no artigo 30.1.3 do Estatuto de autonomía de Galicia, e en uso das facultades que me confire o artigo 14 da Lei 9/2007, do 13 de xuño, de subvencións de Galicia, así como en uso das competencias que me confire a Lei 1/1983, do 22 de febreiro, modificada pola Lei 11/1988, do 20 de outubro, reguladora da Xunta e da súa Presidencia,</p>
    <h2>DISPOÑO:</h2>
    <h2>CAPÍTULO I<br>Condicións xerais</h2>
    <p>Artigo 1. <em>Obxecto</em></p>
    <p>O obxecto desta orde é establecer as bases reguladoras e convocar para o ano 2013:</p>
    <p>a) As indemnizacións, para as distintas especies animais, a que teñen dereito os titulares rexistrados en Galicia, de animais e/ou produtos sacrificados/mortos e/ou destruídos por motivo da vixilancia, loita, control ou erradicación de enfermidades animais, ou como consecuencia de actuacións, tratamentos ou manipulacións preventivas ou con fins de diagnóstico, realizadas no marco de programas ou actuacións sanitarias oficiais.</p>
    <p>b) As axudas de compensacións complementarias por lucro cesante nos casos de inactividade nunha explotación de gando bovino, ovino e cabrún, rexistrada en Galicia, por motivo da vixilancia, loita, control ou erradicación de enfermidades destas especies, levadas a cabo no marco de programas ou actuacións sanitarias oficiais.</p>
    <p>c) As axudas para a compra de animais das especies bovina, ovina e cabrúa que teña por obxecto a reposición de efectivos naquelas explotacións rexistradas en Galicia en que se ordenou o sacrificio de animais destas especies, tras a realización do diagnóstico dunha enfermidade sometida a un programa ou a unha actuación sanitaria oficial de vixilancia, loita, control ou erradicación; tamén se incluirán os casos de morte dos animais desas especies producidos nestes marcos sanitarios oficiais citados, e os casos de morte/sacrificio deses animais a consecuencia dun programa oficial obrigatorio de vacinación.</p>
    <p>Artigo 2. <em>Beneficiarios</em></p>
    <p>1. Poderán ser beneficiarios das indemnizacións os seguintes titulares con explotacións correctamente rexistradas en Galicia:</p>
    <p>a) Os titulares dos animais que se sacrifiquen ou morran por resultar reaccionantes ás probas diagnósticas de tuberculose, brucelose e lingua azul no gando vacún, ovino e cabrún, ou por ter convivido con animais enfermos e que sexan considerados sospeitosos polos veterinarios actuantes. </p>
    <p>b) Os titulares dos animais e os seus produtos de calquera especie sacrificados/mortos e/ou destruídos por motivos de sospeita e/ou confirmación da presenza dalgunha das encefalopatías esponxiformes transmisibles.</p>
    <p>c) Os titulares das aves reprodutoras ou poñedoras da especie <em>Gallus gallus</em> e reprodutoras da especie <em>Meleagris gallopavo</em> sacrificadas por orde da autoridade competente dentro dos programas nacionais de control de salmonela.</p>
    <p>d) Os titulares das aves sacrificadas, por mor da declaración oficial dun foco de influenza aviaria ou de enfermidade de Newcastle.</p>
    <p>e) Os titulares de porcos sacrificados por mor da declaración oficial dun foco de peste porcina clásica ou de peste porcina africana.</p>
    <p>f) Os titulares dos animais que se sacrifiquen por resolución da autoridade competente en materia de sanidade animal, afectados por enfermidades distintas das sometidas a programas sanitarios oficiais.</p>
    <p>g) Os demais supostos recollidos na Lei de sanidade animal e na normativa estatal e da Unión Europea de desenvolvemento dos programas e de actuacións sanitarias de loita, vixilancia, control e erradicación de cada enfermidade e, en concreto, os titulares de explotacións en que morran animais por causa directa das actuacións, tratamentos e manipulacións dos animais realizados no marco de programas e actuacións sanitarias oficiais.</p>
    <p>2. Poderán ser beneficiarios das axudas de compensacións complementarias por lucro cesante os titulares das explotacións bovinas, ovinas e cabrúas correctamente rexistradas en Galicia, en que se sacrificase ou destruíse de forma preventiva a totalidade do seu censo, por motivos de sospeita e/ou confirmación da presenza dalgunha enfermidade sometida a un programa ou a unha actuación sanitaria oficial de vixilancia, loita, control ou erradicación. </p>
    <p>3. Poderán ser beneficiarios das axudas para a compra de animais os titulares de explotacións bovinas, ovinas e cabrúas correctamente rexistradas en Galicia, en que se ordenase o sacrificio obrigatorio de animais existentes nelas, e como consecuencia do diagnóstico dunha enfermidade sometida a un programa ou a unha actuación sanitaria oficial de vixilancia, loita, control ou erradicación, así como os titulares daquelas explotacións onde morresen ou se practicase a eutanasia de animais das ditas especies, por mor dunha enfermidade sometida a un programa ou a unha actuación sanitaria oficial de vixilancia, loita, control ou erradicación, ou por mor dun programa oficial obrigatorio de vacinación.</p>
    <p>4. Os solicitantes das axudas previstas nas seccións 2ª, 3ª e 4ª do capítulo II desta orde, para seren beneficiarios delas deberán ter a condición de peme, de acordo co disposto no anexo I do Regulamento (CE) nº 800/2008 da Comisión, do 6 de agosto de 2008, polo que se declaran determinadas categorías de axuda compatibles co mercado común en aplicación dos artigos 87 e 88 do Tratado (Regulamento xeral de exención por categorías).</p>
    <p>Artigo 3. <em>Requisitos</em></p>
    <p>1. Para poderen ter dereito ás indemnizacións e ás axudas reguladas nesta orde é imprescindible que os titulares/solicitantes e as súas explotacións gandeiras cumpran de forma estrita a normativa en vigor sobre sanidade animal, identificación, movemento, rexistro de explotacións (REGA e Reaga), benestar animal, e a dos programas nacionais de vixilancia, loita, control e erradicación de enfermidades animais.</p>
    <p>2. Para que os titulares poidan ser beneficiarios das indemnizacións, será necesario que:</p>
    <p>a) Leven a cabo o sacrificio obrigatorio de todos os animais incluídos na resolución de sacrificio ou de baleiro sanitario que corresponda.</p>
    <p>b) Presenten a documentación seguinte, segundo a enfermidade de que se trate e cumprindo as instrucións das xefaturas territoriais da Consellería do Medio Rural e do Mar:</p>
    <p>• Autorización para a consulta de datos de identidade (anexo II) asinada polo propio titular da explotación ou pola persoa que el autorice (persoas físicas), e no caso de persoas xurídicas, asinada polo representante legal da empresa/sociedade ou ben pola persoa que esta autorice. No caso de que o interesado non prestase o consentimento para a dita consulta, exixiráselle que entregue a fotocopia do documento de identidade correspondente.</p>
    <p>• Declaración responsable de titularidade dunha conta bancaria asinada polo propio titular da explotación ou pola persoa que el autorice (persoas físicas), e no caso de persoas xurídicas, asinada polo representante legal da empresa/sociedade ou ben pola persoa que esta autorice. Esta declaración responsable é acreditativa de que a conta anotada para a domiciliación dos pagamentos corresponde ao titular da explotación, e tamén da veracidade dos datos bancarios consignados nela. </p>
    <p>• Documentos oficiais de traslado dos animais ao matadoiro (conduces, guías sanitarias etc.).</p>
    <p>• Xustificantes do sacrificio/eutanasia dos animais conforme a normativa vixente.</p>
    <p>• Documentos comerciais de acompañamento de subprodutos animais.</p>
    <p>• Xustificantes de destrución de produtos.</p>
    <p>3. Para as axudas de compra de animais bovinos, ovinos e cabrúns destinados á reposición, a autoridade competente comprobará, ademais, que se cumpren os seguintes requisitos:</p>
    <p>a) En todos os casos, ter sacrificado obrigatoriamente aqueles animais de especies susceptibles de padecer a enfermidade, e que foron diagnosticados positivos ou sospeitosos.</p>
    <p>b) Ter efectuado previamente antes da reposición dos animais limpeza e desinfección da explotación de acordo coa lexislación vixente e as instrucións da autoridade competente.</p>
    <p>c) Cumprir a normativa establecida na Orde do 4 de abril de 1997 pola que se establecen as normas para o desenvolvemento das campañas de saneamento gandeiro das especies bovina, ovina e cabrúa.</p>
    <p>d) En canto aos animais adquiridos polos que se solicita axuda, os da especie bovina procederán de explotacións con cualificación sanitaria T3 e B4 e libres de encefalopatías esponxiformes transmisibles, e os das especies ovina e cabrúa de explotacións con cualificación sanitaria M4 e tamén libres de EET.</p>
    <p>e) Unicamente se subvencionará a reposición efectuada con animais para manter na explotación un nivel de produción similar ao existente con anterioridade ao sacrificio.</p>
    <p>Artigo 4. <em>Orzamento</em></p>
    <p>1. En relación co establecido no artigo 1:</p>
    <p>a) As indemnizacións, as axudas complementarias por lucro cesante e as axudas para a compra de animais destinados a reposición establecidas nesta orde e do ano 2013.</p>
    <p>b) As indemnizacións correspondentes aos animais sacrificados/mortos e os produtos destruídos, as axudas complementarias por lucro cesante e as axudas para a compra de animais destinados a reposición, que non puideron ser tidas en conta durante o ano 2012, aboaranse con cargo ás seguintes aplicacións orzamentarias dos orzamentos xerais da Comunidade Autónoma de Galicia para o ano 2013:</p>
    <p>– 12.22.713E.770.0, destínase inicialmente un importe de 500.000 euros para as indemnizacións.</p>
    <p>– 12.22.713E.771.1, destínase inicialmente un importe de 250.000 euros para as axudas ao lucro cesante e para as axudas á reposición de gando da sección 3ª.</p>
    <p>– 12.22.713E.771.2, destínase un importe máximo de 50.000 euros para as axudas complementarias á reposición de gando da sección 4ª.</p>
    <p>2. Os importes establecidos nesta orde poderanse incrementar dentro dos límites orzamentarios, conforme o previsto no artigo 31.2. da Lei 9/2007, do 13 de xuño, de subvencións de Galicia.</p>
    <p>3. As axudas complementarias para a compra de gando para a reposición nos casos de baleiro sanitario do capítulo II, sección 4ª, cofinanciaranse con fondos do Ministerio de Agricultura, Alimentación e Medio Ambiente ata o 50 por cento, segundo as dispoñibilidades orzamentarias.</p>
    <p>Artigo 5. <em>Resolución e notificación</em></p>
    <p>1. Nas indemnizacións, a conselleira do Medio Rural e do Mar emitirá a resolución de aprobación ou denegación da indemnización e na cal se especificarán os recursos que proceden. Contra esta resolución poderá interpoñerse: </p>
    <p>a) Recurso potestativo de reposición ante a conselleira do Medio Rural e do Mar no prazo dun mes, contado desde o día seguinte ao da súa notificación, segundo os artigos 107, 116 e 117 da Lei 30/1992, do 26 de novembro, de réxime xurídico das administracións públicas e do procedemento administrativo común.</p>
    <p>b) Recurso contencioso-administrativo ante o Tribunal Superior de Xustiza de Galicia, no prazo de dous meses, contados a partir do día seguinte ao da notificación da resolución, se é expresa, e de acordo co previsto nos artigos 10 e 46 da Lei 29/1998, do 13 de xullo, reguladora da xurisdición contencioso-administrativa. </p>
    <p>2. A resolución de aprobación ou denegación da indemnización notificarase na forma prevista no artigo 59.6 da Lei 30/1992, do 26 de novembro, de réxime xurídico das administracións públicas e do procedemento administrativo común. No caso de que, transcorridos tres meses desde a presentación do xustificante do sacrificio ou destrución dos animais ou produtos afectados, non se rexistrase resolución expresa, poderá entenderse desestimada a indemnización. Transcorrido o dito prazo, o interesado disporá de tres meses contados a partir do día seguinte ao que se entenda desestimada a indemnización para interpoñer recurso potestativo de reposición ante a conselleira do Medio Rural e do Mar.</p>
    <p>3. Nas axudas de compensacións complementarias e nas axudas á reposición de animais, por cada solicitude presentada a conselleira do Medio Rural e do Mar emitirá unha resolución de aprobación ou denegación da axuda na cal se especificarán os recursos que procedan. Contra esta resolución poderá interpoñerse: </p>
    <p>a) Recurso potestativo de reposición ante a conselleira do Medio Rural e do Mar no prazo dun mes, contado desde o día seguinte ao da súa notificación, segundo os artigos 107, 116 e 117 da Lei 30/1992, do 26 de novembro, de réxime xurídico das administracións públicas e do procedemento administrativo común.</p>
    <p>b) Recurso contencioso-administrativo ante o Tribunal Superior de Xustiza de Galicia, no prazo de dous meses contados a partir do día seguinte ao da notificación da resolución, se é expresa, e de acordo co previsto nos artigos 10 e 46 da Lei 29/1998, do 13 de xullo, reguladora da xurisdición contencioso-administrativa. </p>
    <p>4. Poderán resolverse as solicitudes de axuda a medida que se vaian presentando, conforme o previsto no artigo 19.2 da Lei 9/2007, do 13 de xuño, de subvencións de Galicia, agás no caso das axudas complementarias para a reposición nos casos de baleiro sanitario, que se concederán en réxime de concorrencia competitiva.</p>
    <p>5. A resolución de aprobación ou de denegación da solicitude da axuda notificarase na forma prevista no artigo 59.6 da Lei 30/1992, do 26 de novembro, de réxime xurídico das administracións públicas e do procedemento administrativo común.</p>
    <p>No suposto de que, transcorridos 5 meses desde o rexistro da solicitude da axuda, non se ditase resolución expresa, poderá entenderse desestimada a solicitude da axuda. Ao finalizar o dito prazo, o interesado dispón de tres meses para interpoñer recurso potestativo de reposición ante a conselleira do Medio Rural e do Mar.</p>
    <p>6. Modificación das resolucións:</p>
    <p>A resolución de concesión da axuda ou da indemnización poderá ser modificada por:</p>
    <p>a) Alteración das condicións que se tiveron en conta para a concesión.</p>
    <p>b) Pola obtención concorrente da mesma axuda ou da mesma indemnización, outorgadas por outras administracións ou entes públicos ou privados, nacionais ou internacionais.</p>
    <p>Artigo 6. <em>Compatibilidade</em></p>
    <p>1. As indemnizacións reguladas por esta orde serán compatibles con calquera outra indemnización que poida obterse das distintas administracións para esta finalidade, sempre e cando non se supere o valor do animal sacrificado.</p>
    <p>2. As axudas de compensacións complementarias por lucro cesante reguladas por esta orde serán compatibles con calquera outra que poida obterse das distintas administracións para esta finalidade. No suposto de que se engadan varias axudas, o importe acumulado da axuda concedida non poderá exceder nunca o 100 % dos custos reais soportados.</p>
    <p>3. As axudas para a compra de animais de reposición reguladas por esta orde serán compatibles con calquera outra que se poida obter das distintas administracións para a mesma finalidade. Sen prexuízo do previsto no artigo 19 do Regulamento (CE) nº 1857/2006 da Comisión, do 15 de decembro de 2006, o importe total das axudas de reposición reguladas nesta orde en ningún caso poderá superar, illadamente ou en concorrencia con outras subvencións ou axudas doutras administracións públicas ou entes públicos ou privados, nacionais ou internacionais, destinadas para o mesmo fin, o custo da reposición.</p>
    <p>Artigo 7. <em>Reintegro</em></p>
    <p>1. O incumprimento polo beneficiario/solicitante de calquera das condicións establecidas nesta orde dará lugar á perda do dereito á axuda ou indemnización, e á devolución, se é o caso, das cantidades indebidamente percibidas.</p>
    <p>2. Igualmente procederá reintegro nos supostos previstos no artigo 33 da Lei 9/2007, do 13 de xuño, de subvencións de Galicia, sen prexuízo doutras responsabilidades que procedesen (artigo 37 da Lei 38/2003, do 17 de novembro, xeral de subvencións). </p>
    <p>Artigo 8. <em>Xustificación e pagamento</em></p>
    <p>1. Para as axudas de compensacións complementarias por lucro cesante, os servizos provinciais de Gandaría realizarán controis na explotación, se fose necesario, e comprobacións nas bases de datos e nos documentos achegados pola Consellería do Medio Rural e do Mar e, así mesmo, na documentación presentada polos solicitantes, que deben xustificar o sacrificio da totalidade dos animais da explotación, a hixiene e desinfección desta, e/ou os importes que percibiron polos animais sacrificados en virtude de pólizas de seguros gandeiros por mor do baleiro sanitario, de ser o caso.</p>
    <p>2. Axudas para a compra de animais de reposición:</p>
    <p>a) Para as axudas para a compra de animais de reposición, os servizos provinciais de Gandaría realizarán controis na explotación, se fose necesario, e comprobacións nas bases de datos e nos documentos achegados pola Consellería do Medio Rural e do Mar e, así mesmo, na documentación presentada polos solicitantes, que deben xustificar a compra das reses polas que solicitan axuda, e tamén que levaron a cabo a reposición ou incorporación dos ditos animais na súa explotación.</p>
    <p>b) De acordo co artigo 20 da Lei 9/2007, do 13 de xuño, de subvencións de Galicia, a presentación da solicitude destas axudas polo interesado comportará a autorización ao órgano xestor para solicitar as certificacións que deban emitir a Axencia Estatal da Administración Tributaria, a Tesouraría Xeral da Seguridade Social e a Consellería de Facenda da Xunta de Galicia, agás para os beneficiarios que non superen o importe de 1.500 euros a percibir na axuda, que non o precisan.</p>
    <p>3. O pagamento das indemnizacións e das axudas incluídas nesta orde realizarase logo da comprobación do cumprimento das condicións e requisitos establecidos nela.</p>
    <p>4. O pagamento das indemnizacións por sacrificio obrigatorio das axudas de compensacións complementarias por lucro cesante e das axudas para a compra de animais destinados á reposición estará suxeito ás dispoñibilidades de crédito vixentes.</p>
    <p>Artigo 9. <em>Controis</em></p>
    <p>1. A Consellería do Medio Rural e do Mar poderá realizar os controis administrativos e inspeccións que considere oportunos, co fin de comprobar a veracidade dos datos reflectidos na documentación presentada, así como o cumprimento dos requisitos para a percepción da axuda ou indemnización. O beneficiario/solicitante estará obrigado a colaborar nos controis e nas inspeccións, proporcionando os datos requiridos e facilitando, se é o caso, o acceso á explotación.</p>
    <p>2. Os beneficiarios/solicitantes terán a obriga de facilitar toda a información que lles sexa requirida polos órganos xestores, así como pola Intervención Xeral da Comunidade Autónoma, o Consello de Contas e o Tribunal de Contas no exercicio das súas funcións de fiscalización e control.</p>
    <h2>CAPÍTULO II<br>Condicións específicas</h2>
    <h2>Sección 1ª. Indemnizacións</h2>
    <p>Artigo 10. <em>Contía das indemnizacións</em></p>
    <p>1. As contías das indemnizacións serán as que correspondan en cada momento segundo os baremos ou prezos oficiais aprobados polo Ministerio de Agricultura, Alimentación e Medio Ambiente.</p>
    <p>2. No caso de indemnización por sacrificio decretado pola aparición dun foco de influenza aviaria ou de enfermidade de Newcastle, a contía da indemnización será a fixada nos baremos establecidos no Real decreto 823/2010, do 25 de xuño, polo que se establecen os baremos de indemnización polo sacrificio obrigatorio dos animais obxecto dos programas nacionais de control de salmonela en mandas de aves reprodutoras e poñedoras do xénero <em>Gallus gallus</em>, e de mandas de pavos reprodutores, e mais no anexo VII desta orde.</p>
    <p>3. Para os casos en que, por cuestións sanitarias, a autoridade competente considere necesario decretar o sacrificio obrigatorio de animais das especies bovina, ovina e cabrúa, afectados por enfermidades distintas das sometidas a programas nacionais de vixilancia, loita, control e erradicación, e para as que non haxa un baremo xa aprobado, a contía das indemnizacións será a sinalada no punto 10.1. </p>
    <p>En caso de que se decrete o sacrificio obrigatorio de animais de especies distintas do bovino, ovino e cabrún, afectados por enfermidades non sometidas a programas nacionais de vixilancia, loita, control e erradicación, e para as que non haxa un baremo xa aprobado, a contía dos baremos de indemnización será a fixada no punto 10.2 e no anexo VII.</p>
    <p>4. No caso dos produtos destruídos por motivo das encefalopatías esponxiformes transmisibles, cando a aplicación dos prezos citados non acade o valor medio normal nos mercados de referencia, farase unha taxación a prezo de mercado.</p>
    <p>Artigo 11. <em>Tramitación das indemnizacións</em></p>
    <p>1. Nas indemnizacións o procedemento iniciarase de oficio nos servizos de Gandaría provinciais da Consellería do Medio Rural e do Mar, mediante a emisión dun informe para proposta de resolución, unha vez que o titular da explotación acredite o cumprimento dos requisitos regulados no artigo 3 e presente a documentación requirida no artigo 3.2. desta orde.</p>
    <p>2. Os órganos xestores tramitarán durante o ano 2013, ademais das indemnizacións correspondentes ao presente ano, todas as indemnizacións que quedasen pendentes do ano 2012. Neste último caso, os titulares deberán, así mesmo, presentar a documentación citada no artigo 3.2., que non fose xa presentada ou que sufrise modificacións.</p>
    <p>3. O beneficiario que non achegue a documentación requirida ou non emende a errónea no prazo de dez días desde o momento en que llo notificase o servizo provincial de Gandaría poderase declarar decaído no seu dereito á tramitación da indemnización, segundo o artigo 76.3 da Lei 30/1992, do 26 de novembro, de réxime xurídico das administracións públicas e do procedemento administrativo común.</p>
    <p>4. De conformidade co establecido pola Consellería de Presidencia no artigo 2 do Decreto 255/2008, do 23 de outubro, polo que se simplifica a documentación para a tramitación dos procedementos administrativos e se fomenta a utilización dos medios electrónicos, e coa Orde do 7 de xullo de 2009 pola que se desenvolve o Decreto 255/2008, para a verificación dos datos de identidade, a persoa solicitante da axuda consentirá expresamente esta consulta e o consentimento deberá aparecer na solicitude da axuda; no caso de que o interesado/a non prestase o consentimento para a comprobación dos seus datos, exixiráselle que entregue a fotocopia do documento de identidade correspondente; así mesmo, de haber discordancia entre os datos facilitados polo interesado/a e os que consten no acceso informático que se estableza, o órgano competente poderá realizar as actuacións necesarias para a súa aclaración. </p>
    <p>5. Os servizos provinciais de Gandaría remitirán á Dirección Xeral de Produción Agropecuaria os seus informes para proposta de resolución, xunto con toda a documentación dos expedientes, para a súa supervisión. A directora xeral de Produción Agropecuaria emitirá as correspondentes propostas de resolución e estas remitiranse á conselleira do Medio Rural e do Mar, que é a quen lle corresponde a resolución das indemnizacións.</p>
    <h2>Sección 2ª. Axudas de compensacións complementarias por lucro cesante</h2>
    <p>Artigo 12. <em>Contía das compensacións complementarias</em></p>
    <p>1. O importe das compensacións complementarias por lucro cesante en explotacións de gando bovino, ovino e cabrún será determinado con base nos cálculos aplicados ás marxes brutas das principais actividades produtivas gandeiras das explotacións, que se xuntan como anexo I a esta orde, tendo en conta o período de inactividade da explotación desde o día seguinte en que sexa efectivo o seu baleiro sanitario (a data real do baleiro é a data do sacrificio do último animal que saíu da explotación), e que fose ordenado pola autoridade competente. Os períodos indemnizables serán dous:</p>
    <p>a) O tempo de baleiro da explotación. </p>
    <p>b) Tres meses, contados desde o mesmo día que se autorice oficialmente a reintrodución de animais sempre de acordo coas dispoñibilidades de crédito.</p>
    <p>2. Os cálculos para a determinación das compensacións faranse multiplicando o valor en euros da marxe bruta de cada unidade de produción polo número de unidades de produción que consten como datos oficiais referidos á explotación afectada na Consellería do Medio Rural e do Mar. Resultará así un importe anual que, dividido entre 365 días, determinará o importe diario, que será multiplicado polo número de días de inactividade.</p>
    <p>En caso de recuperación parcial da actividade serían descontados, para os días restantes, os importes das unidades de produción correspondentes.</p>
    <p>3. Para os casos en que o período de inactividade supoña a perda de posibilidade de percepción do importe total da prima anual, aplicarase para o cálculo o valor da marxe bruta sen prima, e incrementarase o importe final co valor total anual da prima.</p>
    <p>4. No cálculo das axudas de compensacións complementarias por lucro cesante, teranse en conta os seguintes aspectos:</p>
    <p>a) Para causar dereito á axuda, as enfermidades deben figurar na lista de epizootias da Oficina Internacional de Epizootias ou no anexo da Decisión 90/424/CEE.</p>
    <p>b) A axuda limitarase a perdas ocasionadas polas enfermidades cuxos brotes fosen oficialmente recoñecidos polas autoridades competentes dentro dun programa público de prevención, control ou erradicación.</p>
    <p>c) Restaranse do importe máximo da axuda os importes recibidos en virtude de réximes de seguros e os custos que non se efectuasen debido á enfermidade e que se terían efectuado en todo caso.</p>
    <p>d) Non se poderán conceder axudas por enfermidades para as que a normativa comunitaria impoña taxas específicas para medidas de loita contra elas.</p>
    <p>e) Non se poderán conceder axudas por medidas cuxo custo, segundo o establecido pola normativa comunitaria, deba ser sufragado polos gandeiros, salvo que ese custo quede totalmente compensado por taxas obrigatorias pagadas polos produtores.</p>
    <p>f) Non se poderán pagar axudas para compensar perdas ou gastos producidos nun momento anterior a un prazo de catro anos.</p>
    <p>Artigo 13. <em>Tramitación das compensacións complementarias</em></p>
    <p>1. Nas axudas de compensacións complementarias por lucro cesante, o procedemento iniciarase coa presentación, polos titulares das explotacións, das correspondentes solicitudes das axudas. Os servizos provinciais de gandaría da Consellería do Medio Rural e do Mar, despois de comprobar as ditas solicitudes e a documentación achegada con elas (a citada na alínea 13.3.a) desta orde), emitirán os informes para proposta de resolución sobre as solicitudes presentadas, e remitirán os ditos informes xunto cos expedientes completos á Dirección Xeral de Produción Agropecuaria para a súa supervisión. </p>
    <p>A directora xeral de Produción Agropecuaria emitirá as correspondentes propostas de resolución e estas remitiranse á conselleira do Medio Rural e do Mar, que é a quen lle corresponde á resolución destas axudas.</p>
    <p>2. Para os baleiros sanitarios decretados pola autoridade competente durante o ano 2012 en que os titulares desas explotacións teñan aínda pendentes de que se emitan as resolucións de pagamento de importes da axuda ao lucro cesante:</p>
    <p>a) Os solicitantes que non percibiron o importe correspondente ao tempo de baleiro deberán presentar a solicitude que figura como modelo no anexo III desta orde, especificando que corresponde a un baleiro de 2012.</p>
    <p>b) Os solicitantes que non percibiron o importe correspondente aos tres meses posteriores á autorización de incorporación de gando deberán presentar, cando dispoñan da dita autorización, a solicitude que figura como anexo IV desta orde, especificando que corresponde a un baleiro de 2012.</p>
    <p>Con estas solicitudes deberase presentar toda a documentación requirida (citada na alínea 13.3.a) desta orde) que non fose xa presentada xunto coa solicitude de 2012, ou que sufrise modificacións.</p>
    <p>3. Para os baleiros sanitarios decretados pola autoridade competente durante o ano 2013, as solicitudes de axuda deberanse presentar en dous períodos de tempo diferentes: </p>
    <p>a) A primeira solicitude, polo tempo de baleiro da explotación: o titular presentaraa dentro do primeiro mes posterior á data en que se lle notifique a resolución de baleiro/sacrificio que se decretou, despois de ser efectivo o sacrificio do último animal da explotación, e empregará o modelo que figura como anexo III desta orde, especificando que corresponde a un baleiro de 2013.</p>
    <p>Os solicitantes deberán presentar, xunto con esta primeira solicitude, os documentos seguintes:</p>
    <p>1. Declaración responsable de titularidade dunha conta bancaria asinada polo propio titular da explotación ou pola persoa que el autorice (persoas físicas), e no caso de persoas xurídicas, asinada polo representante legal da empresa/sociedade ou ben pola persoa que esta autorice. Esta declaración responsable é acreditativa de que a conta anotada na solicitude, para a domiciliación dos pagamentos, corresponde ao solicitante, e tamén da veracidade dos datos bancarios consignados nela. </p>
    <p>2. Certificacións: do sacrificio/eutanasia dos animais, conforme a normativa vixente.</p>
    <p>3. Declaración complementaria do conxunto das axudas, tanto as aprobadas ou concedidas como as pendentes de resolución das distintas administracións públicas competentes ou calquera dos seus organismos, entes ou sociedades.</p>
    <p>4. Declaración de titularidade de pólizas de seguros gandeiros, e documento xustificativo emitido pola aseguradora dos importes percibidos polo baleiro sanitario da explotación, de ser o caso.</p>
    <p>5. No caso de persoas xurídicas, copia compulsada do documento de constitución da sociedade ou comunidade e dos seus estatutos, e certificado expedido polo órgano xestor da sociedade/comunidade en que conste o acordo de solicitar a axuda e a identidade da persoa autorizada para solicitala.</p>
    <p>b) A segunda solicitude, polos tres meses posteriores á data en que se autorice oficialmente a reintrodución de animais. O titular presentaraa dentro do primeiro mes posterior á data en que lle sexa entregado o documento oficial que autoriza a incorporación de gando na explotación (finalizando neste momento o período de baleiro), e empregará o modelo que figura como anexo IV desta orde, especificando que corresponde a un baleiro de 2013. Para completar a axuda ao lucro cesante, co pagamento deste período de tempo, será necesario que o interesado presente esta segunda solicitude, vaia levar a cabo compras de animais nestes 3 meses ou non. </p>
    <p>Ademais, se houbese algunha modificación nos documentos 1, 3 ou 5 da alínea a) anterior, presentados coa primeira solicitude, o solicitante deberá achegar os novos xunto coa segunda solicitude. </p>
    <p>4. Se as solicitudes das axudas non reúnen os requisitos sinalados nos puntos 2 e 3 anteriores, os servizos provinciais de gandaría requirirán o interesado na forma establecida no artigo 71.1 da Lei 30/1992, do 26 de novembro, de réxime xurídico das administracións públicas e do procedemento administrativo común para que, nun prazo de dez días, emende a falta ou achegue os documentos preceptivos, coa indicación de que, se así non o fixese, se considerará desistido da súa/s solicitude/s, despois de ditada/s resolución/s para o efecto.</p>
    <p>5. Os interesados poderán presentar as solicitudes das axudas de compensacións complementarias na sede electrónica da Xunta de Galicia, no enderezo electrónico: https://sede.xunta.es, de acordo co establecido no Decreto 198/2010, do 2 de decembro, polo que se regula o desenvolvemento da Administración electrónica na Xunta de Galicia e nas entidades dela dependentes, e unha vez aprobada pola Orde do 15 de setembro de 2011 a posta en funcionamento da sede electrónica da Xunta de Galicia. A documentación complementaria poderá presentarse electronicamente, utilizando calquera procedemento de copia dixitalizada do documento orixinal. Neste caso, as copias dixitalizadas presentadas garantirán a fidelidade co orixinal baixo a responsabilidade do solicitante. A Administración poderá requirir a exhibición do documento orixinal para o cotexo da copia electrónica presentada, segundo o disposto no artigo 35.2 da Lei 11/2007, do 22 de xuño, de acceso dos cidadáns aos servizos públicos, e no artigo 22.3 do Decreto 198/2010. A achega de tales copias implica a autorización á Administración para que acceda e trate a información persoal contida nos correspondentes documentos. As mencionadas imaxes electrónicas carecerán de carácter de copia auténtica. Neste caso, os solicitantes deberán anexar, ademais, unha declaración responsable de que os documentos escaneados son orixinais e auténticos, sen prexuízo de que se lles poida requirir a exhibición do documento orixinal en calquera momento da tramitación do procedemento, segundo o disposto nos artigos 35.2 da Lei 11/2007, do 22 de xuño, e 22.3 do Decreto 198/2010.</p>
    <p>Así mesmo, os interesados poderán tamén presentar as solicitudes de forma presencial, por calquera das formas previstas no artigo 38.4 da Lei 30/1992, do 26 de novembro, de réxime xurídico das administracións públicas e do procedemento administrativo común.</p>
    <p>6. O prazo de presentación de solicitudes será desde o día seguinte da data de publicación desta orde ata o 30 de setembro de 2013, incluíndo esta data no cómputo do prazo.</p>
    <p>7. De conformidade co establecido pola Consellería de Presidencia no artigo 2 do Decreto 255/2008, do 23 de outubro, polo que se simplifica a documentación para a tramitación dos procedementos administrativos e se fomenta a utilización dos medios electrónicos, e coa Orde do 7 de xullo de 2009 pola que se desenvolve o Decreto 255/2008, para a verificación dos datos de identidade a persoa solicitante da axuda consentirá expresamente esta consulta e o consentimento deberá aparecer na solicitude da axuda; no caso de que o/a interesado/a non prestase o consentimento para a comprobación dos seus datos, exixiráselle que entregue a fotocopia do documento de identidade correspondente; así mesmo, de haber discordancia entre os datos facilitados polo interesado/a e os que consten no acceso informático que se estableza, o órgano competente poderá realizar as actuacións necesarias para a súa aclaración.</p>
    <p>8. De acordo co establecido na disposición adicional primeira do Decreto 132/2006, do 27 de xullo, de creación dos rexistros de axudas, subvencións e convenios e de sancións da Xunta de Galicia, a persoa solicitante da axuda consentirá expresamente a inclusión e publicidade dos datos relevantes referidos ás axudas e subvencións recibidas, así como ás sancións impostas, de ser o caso.</p>
    <p>Sección 3ª. <em>Axudas para a compra de gando bovino, ovino e cabrún para a reposición</em></p>
    <p>Artigo 14. <em>Contía das axudas para a reposición</em></p>
    <p>1. As axudas para a compra de animais bovinos, ovinos ou cabrúns destinados á reposición poderán concederse nas contías e cos límites seguintes:</p>
    <p>a) 400 euros por animal adquirido da especie bovina e 40 euros para o ovino e o cabrún (houbese ou non baleiro sanitario na explotación); estes importes serán incrementados nun 10 % se a explotación pertencía a unha ADSG no momento en que sacrificou os seus animais. O importe total da axuda será ata un máximo de 20.000 euros por beneficiario nos casos de baleiro sanitario da explotación, ou ata un máximo de 12.000 euros por beneficiario nos casos en que non se realizase o baleiro sanitario da explotación. </p>
    <p>b) Ademais do establecido nos puntos anteriores, poderá concederse unha contía adicional para o gando bovino comprado nos casos seguintes:</p>
    <p>1. Se os animais bovinos sacrificados pertencían a explotacións incluídas en núcleos de control leiteiro oficial, nun importe por animal igual ao resultado de multiplicar:</p>
    <p>0,15 euros polos quilos de leite resultantes de aplicar a diferenza entre o rendemento leiteiro medio das lactacións finalizadas, de polo menos o 60 % das femias da explotación con maior rendemento, e a cantidade de 6.700 quilos.</p>
    <p>2. Se os animais bovinos sacrificados pertencían a unha raza cárnica e estaban inscritos no libro xenealóxico da citada raza, poderase engadir unha contía adicional por animal de:</p>
    <p>• 150 € en animais menores de 10 anos, cualificación morfolóxica de 75 a 79 puntos.</p>
    <p>• 300 € en animais menores de 10 anos, cualificación morfolóxica de 80 a 84 puntos.</p>
    <p>• 450 € en animais menores de 10 anos, cualificación morfolóxica de máis de 85 puntos.</p>
    <p>Aplicarase a cualificación morfolóxica que figure na carta xenealóxica do animal.</p>
    <p>O límite máximo por beneficiario tendo en conta tamén esta contía adicional da letra b), será de 36.000 euros.</p>
    <p>2. En todo caso, a axuda concedida para compensar a diferenza entre o importe das indemnizacións/axudas xa concedidas polo animal sacrificado por motivos sanitarios e o prezo de adquisición dun animal de substitución non poderá exceder a axuda máxima á renda que se pode conceder en virtude do artigo 10 do Regulamento (CE) nº 1857/2006.</p>
    <p>3. O número de reses obxecto da axuda non poderá ser superior, en ningún caso, ao dos animais que figuren asignados a esa explotación na base de datos oficial da Consellería do Medio Rural e do Mar, e que fosen obxecto de sacrificio obrigatorio/eutanasia ou morresen por enfermidade sometida a un programa ou actuación sanitaria oficial de vixilancia, loita, control ou erradicación.</p>
    <p>4. No cálculo das axudas para a compra de animais destinados á reposición teranse en conta os seguintes aspectos:</p>
    <p>a) Para causar dereito á axuda, as enfermidades deben figurar na lista de epizootias da Oficina Internacional de Epizootias ou no anexo da Decisión 90/424/CEE.</p>
    <p>b) A axuda limitarase a perdas ocasionadas polas enfermidades cuxos brotes fosen oficialmente recoñecidos polas autoridades competentes dentro dun programa público de prevención, control ou erradicación.</p>
    <p>c) Restaranse do importe máximo da axuda os importes recibidos en virtude de réximes de seguros e os custos que non se efectuasen debido á enfermidade e que se terían efectuado en todo caso.</p>
    <p>d) Non se poderán conceder axudas por enfermidades para as que a normativa comunitaria impoña taxas específicas para medidas de loita contra elas.</p>
    <p>e) Non se poderán conceder axudas por medidas cuxo custo, segundo o establecido pola normativa comunitaria, deba ser sufragado polos gandeiros, salvo que ese custo quede totalmente compensado por taxas obrigatorias pagadas polos produtores.</p>
    <p>f) Non se poderán pagar axudas para compensar perdas ou gastos producidos nun momento anterior a un prazo de catro anos.</p>
    <p>5. As axudas para a compra de animais destinados á reposición nos casos de baleiro sanitario nunha explotación serán compatibles coas axudas establecidas no Real decreto 864/2010, que figuran na sección 4ª desta orde. </p>
    <p>Artigo 15. <em>Tramitación das axudas para a reposición</em></p>
    <p>1. Nas axudas para a compra de gando bovino, ovino e cabrún para a reposición, o procedemento iniciarase coa presentación, polos titulares das explotacións, das correspondentes solicitudes das axudas. Os servizos provinciais de Gandaría da Consellería do Medio Rural e do Mar, despois de comprobar as ditas solicitudes e a documentación achegada con elas (a citada na alínea 13.3.a) desta orde), emitirán os informes para proposta de resolución sobre as solicitudes presentadas, e remitirán os ditos informes xunto cos expedientes completos á Dirección Xeral de Produción Agropecuaria para a súa supervisión. </p>
    <p>A directora xeral de Produción Agropecuaria emitirá as correspondentes propostas de resolución e estas remitiranse á conselleira do Medio Rural e do Mar, que é a quen lle corresponde á resolución destas axudas.</p>
    <p>2. Nas axudas para a compra de animais destinados á reposición, as solicitudes de axudas faranse empregando o modelo que figura como anexo V desta orde.</p>
    <p>3. Para as axudas á reposición do ano 2012 que quedasen pendentes de tramitación e de pagamento (presentase ou non o titular a solicitude):</p>
    <p>Os titulares deberán presentar unha única solicitude de axuda para todas as compras de animais realizadas con anterioridade ao ano 2013, e que non foron tramitadas ou pagadas.</p>
    <p>Xunto con esta solicitude achegarán toda a documentación requirida (que se cita na alínea 15.4.a) desta orde) que non fose xa presentada xunto coa solicitude de 2012, ou que sufrise modificacións.</p>
    <p>4. Para as axudas á reposición do ano 2013, os interesados presentarán unha solicitude cada vez que demanden a axuda pola compra de animais, tendo en conta que: </p>
    <p>a) Xunto coa primeira solicitude, e despois de ter a explotación autorización para a reintrodución de animais, os demandantes destas axudas achegarán a seguinte documentación:</p>
    <p>1. Declaración responsable de titularidade dunha conta bancaria asinada polo propio titular da explotación ou pola persoa que el autorice (persoas físicas), e no caso de persoas xurídicas, asinada polo representante legal da empresa/sociedade ou ben pola persoa que esta autorice. Esta declaración responsable é acreditativa de que a conta anotada na solicitude, para a domiciliación dos pagamentos, corresponde ao solicitante, e tamén da veracidade dos datos bancarios consignados nela. </p>
    <p>2. Facturas ou documentos equivalentes que acrediten a compra das reses polas cales se solicita a axuda.</p>
    <p>3. Xustificantes do valor económico obtido na comercialización dos animais.</p>
    <p>4. Xustificantes do importe percibido polas canais no matadoiro.</p>
    <p>5. Declaración de titularidade de pólizas de seguros gandeiros e documento xustificativo emitido pola empresa aseguradora dos importes percibidos polo seguro, de ser o caso.</p>
    <p>6. Se os animais bovinos sacrificados fosen de raza cárnica e estivesen inscritos no libro xenealóxico da raza, copia cotexada da carta xenealóxica dos animais sacrificados en que figure a cualificación morfolóxica.</p>
    <p>7. Declaración complementaria do conxunto das axudas, tanto as aprobadas ou concedidas como as pendentes de resolución das distintas administracións públicas competentes ou calquera dos seus organismos, entes ou sociedades.</p>
    <p>8. No caso de persoas xurídicas, copia compulsada do documento de constitución da sociedade ou comunidade e os seus estatutos, e certificado expedido polo órgano xestor da sociedade/comunidade en que conste o acordo de solicitar a axuda e a identidade da persoa autorizada para solicitala.</p>
    <p>9. Documento da entidade financeira (banco/caixa) que acredite o movemento bancario entre dúas contas bancarias distintas (a do comprador e a do vendedor), que será o xustificante dos pagamentos das facturas ou documentos de compra das reses de reposición.</p>
    <p>b) No caso de presentar máis solicitudes, os solicitantes achegarán con cada unha delas as correspondentes facturas ou documentos equivalentes que acrediten a compra das reses polas que se solicita a axuda, e ademais o/s documento/s da entidade financeira (banco/caixa) que acredite/n o movemento bancario entre dúas contas bancarias distintas (a do comprador e a do vendedor), que será o xustificante dos pagamentos desas facturas ou documentos de compra das reses de reposición. Ademais poderán presentar calquera outro documento dos sinalados na alínea a) anterior, se o consideran oportuno.</p>
    <p>5. Se as solicitudes destas axudas non reúnen os requisitos sinalados nos puntos 3 e 4 anteriores, os servizos provinciais de Gandaría requirirán ao interesado na forma establecida no artigo 71.1 da Lei 30/1992, do 26 de novembro, de réxime xurídico das administracións públicas e do procedemento administrativo común, para que nun prazo de dez días, emende a falta ou achegue os documentos preceptivos coa indicación de que, se así non o fixese, se considerará desistido da súa solicitude, despois de ditada resolución para o efecto.</p>
    <p>6. Os interesados poderán presentar as solicitudes das axudas á reposición de gando na sede electrónica da Xunta de Galicia, no enderezo electrónico: https://sede.xunta.es, de acordo co establecido no Decreto 198/2010, do 2 de decembro, polo que se regula o desenvolvemento da Administración electrónica na Xunta de Galicia e nas entidades dela dependentes, e unha vez aprobada pola Orde do 15 de setembro de 2011 a posta en funcionamento da sede electrónica da Xunta de Galicia. A documentación complementaria poderá presentarse electronicamente utilizando calquera procedemento de copia dixitalizada do documento orixinal. Neste caso, as copias dixitalizadas presentadas garantirán a fidelidade co orixinal baixo a responsabilidade do solicitante. A Administración poderá requirir a exhibición do documento orixinal para o cotexo da copia electrónica presentada, segundo o disposto no artigo 35.2 da Lei 11/2007, do 22 de xuño, de acceso dos cidadáns aos servizos públicos, e no artigo 22.3 do Decreto 198/2010. A achega de tales copias implica a autorización á Administración para que acceda e trate a información persoal contida nos correspondentes documentos. As mencionadas imaxes electrónicas carecerán de carácter de copia auténtica. Neste caso, os solicitantes deberán anexar, ademais, unha declaración responsable de que os documentos escaneados son orixinais e auténticos, sen prexuízo de que se lles poida requirir a exhibición do documento orixinal en calquera momento da tramitación do procedemento, segundo o disposto nos artigos 35.2 da Lei 11/2007, do 22 de xuño, e 22.3 do Decreto 198/2010.</p>
    <p>Así mesmo, os interesados poderán tamén presentar as solicitudes de forma presencial, por calquera das formas previstas no artigo 38.4 da Lei 30/1992, do 26 de novembro, de réxime xurídico das administracións públicas e do procedemento administrativo común.</p>
    <p>7. O prazo de presentación de solicitudes será desde o día seguinte da data de publicación desta orde ata o 30 de setembro de 2013, incluíndo esta data no cómputo do prazo.</p>
    <p>8. De conformidade co establecido pola Consellería de Presidencia no artigo 2 do Decreto 255/2008, do 23 de outubro, polo que se simplifica a documentación para a tramitación dos procedementos administrativos e se fomenta a utilización dos medios electrónicos, e coa Orde do 7 de xullo de 2009 pola que se desenvolve o Decreto 255/2008, para a verificación dos datos de identidade a persoa solicitante da axuda consentirá expresamente esta consulta e o consentimento deberá aparecer na solicitude da axuda; no caso de que o interesado/a non prestase o consentimento para a comprobación dos seus datos, exixiráselle que entregue a fotocopia do documento de identidade correspondente; así mesmo, de haber discordancia entre os datos facilitados polo interesado/a e os que consten no acceso informático que se estableza, o órgano competente poderá realizar as actuacións necesarias para a súa aclaración.</p>
    <p>9. De acordo co establecido na disposición adicional primeira do Decreto 132/2006, do 27 de xullo, de creación dos rexistros de axudas, subvencións e convenios e de sancións da Xunta de Galicia, a persoa solicitante da axuda consentirá expresamente a inclusión e publicidade dos datos relevantes referidos ás axudas e subvencións recibidas, así como ás sancións impostas, de ser o caso.</p>
    <h2>Sección 4ª. Axudas complementarias para a compra de gando bovino, ovino e cabrún para reposición, nos casos de baleiro sanitario nunha explotación durante os anos 2010, 2011 ou 2012</h2>
    <p>Artigo 16. <em>Obxecto e contía das axudas complementarias para a reposición</em></p>
    <p>1. As axudas complementarias para a reposición concederanse en réxime de concorrencia competitiva, ao abeiro do establecido no Real decreto 864/2010, do 2 de xullo, polo que se establecen as bases reguladoras para a concesión das subvencións para a repoboación da explotación en caso de baleiro sanitario no marco dos programas nacionais de loita, control ou erradicación da tuberculose bovina, brucelose bovina, brucelose ovina e cabrúa, lingua azul e encefalopatías esponxiformes transmisibles; estas axudas serán para os casos de baleiro sanitario nas explotacións bovinas, ovinas e cabrúas producidos durante os anos 2010, 2011 ou 2012.</p>
    <p>2. A contía da axuda calcularase restando ao custo total de adquisición dos animais:</p>
    <p>a) As cantidades percibidas en concepto de indemnizacións polo sacrificio obrigatorio dos animais.</p>
    <p>b) Os importes percibidos polas canais no matadoiro ou na comercialización dos animais.</p>
    <p>c) As cantidades percibidas do correspondente seguro gandeiro, en caso de cubrir a póliza as garantías para as enfermidades da tuberculose bovina, brucelose bovina, brucelose ovina e cabrúa, ou EET ou a lingua azul.</p>
    <p>d) E as axudas percibidas para reposición conforme á Orde do 9 de decembro de 2009, a Orde do 29 de decembro de 2010, a Orde do 27 de decembro de 2011, e/ou conforme a sección 3ª desta orde, de ser o caso.</p>
    <p>Limítase a contía máxima da axuda, será menor ou igual ao 75 % da totalidade das indemnizacións/importes/axudas polos animais sacrificados e comprados que percibiu o gandeiro (indemnizacións por sacrificio obrigatorio, importes do matadoiro polas canais ou pola comercialización dos animais, importes da empresa aseguradora, as distintas axudas á reposición percibidas). </p>
    <p>Así mesmo, o importe máximo da axuda por explotación queda limitado a 50.000 euros.</p>
    <p>3. En relación co cálculo do custo total de adquisición dos animais:</p>
    <p>a) Para os animais maiores de 96 meses de idade en gando bovino de aptitude cárnica, os maiores de 72 meses de idade en ganado bovino de aptitude leiteira, e os maiores de 5 anos en gando ovino e cabrún, e</p>
    <p>b) Para os animais menores de 12 meses de idade en gando bovino e menores de 6 meses de idade en gando ovino e cabrún, só se terá en conta o 5 % do seu custo de compra (e non o importe total pagado pola compra).</p>
    <p>Artigo 17. <em>Tramitación das axudas complementarias para a reposición</em></p>
    <p>1. Unicamente se poderán acoller ás axudas previstas na presente sección 4ª desta orde os titulares das explotacións gandeiras en que se procedese ao baleiro sanitario durante os anos 2010, 2011 ou 2012, que non recibisen estas axudas con anterioridade, que alcanzasen a totalidade da reposición á cal tiñan dereito (compras finalizadas), e que cumpran, polo menos, os seguintes requisitos:</p>
    <p>a) Realizar a reposición tras un período mínimo de corentena de 3 meses, con animais procedentes de explotacións cualificadas sanitariamente.</p>
    <p>b) Iniciar a reposición no prazo de 12 meses desde a autorización á incorporación de gando.</p>
    <p>c) Comprometerse a manter tanto a explotación como os animais obxecto da axuda durante un período mínimo de tempo de 2 anos, salvo causas de forza maior.</p>
    <p>d) Non ter a explotación gandeira a consideración de empresa en crise.</p>
    <p>e) Estar ao día das obrigas fiscais e coa Seguridade Social.</p>
    <p>f) Estaren as explotacións gandeiras inscritas en estado de alta no rexistro de explotacións gandeiras previsto no artigo 3.3 do Real decreto 479/2004, do 26 de marzo, polo que se establece e regula o Rexistro Xeral de Explotacións Gandeiras, así como dispoñer do correspondente libro de rexistro debidamente actualizado.</p>
    <p>g) Cumprir a normativa sectorial mínima correspondente en materia de ordenación, benestar, identificación, sanidade animal, ambiente e hixiene.</p>
    <p>h) Cumprir os requisitos para a consideración de peme de acordo co anexo I do Regulamento (CE) nº 800/2008 de la Comisión, do 6 de agosto de 2008, polo que se declaran determinadas categorías de axuda compatibles co mercado común en aplicación dos artigos 87 e 88 do Tratado (Regulamento xeral de exención por categorías).</p>
    <p>2. Os interesados poderán presentar as solicitudes de axudas complementarias para a compra de animais destinados á reposición na sede electrónica da Xunta de Galicia, no enderezo electrónico: https://sede.xunta.es, de acordo co establecido no Decreto 198/2010, do 2 de decembro, polo que se regula o desenvolvemento da Administración electrónica na Xunta de Galicia e nas entidades dela dependentes, e unha vez aprobada pola Orde do 15 de setembro de 2011 a posta en funcionamento da sede electrónica da Xunta de Galicia. A documentación complementaria poderá presentarse electronicamente utilizando calquera procedemento de copia dixitalizada do documento orixinal. Neste caso, as copias dixitalizadas presentadas garantirán a fidelidade co orixinal baixo a responsabilidade do solicitante. A Administración poderá requirir a exhibición do documento orixinal para o cotexo da copia electrónica presentada, segundo o disposto no artigo 35.2 da Lei 11/2007, do 22 de xuño, de acceso dos cidadáns aos servizos públicos, e no artigo 22.3 do Decreto 198/2010. A achega de tales copias implica a autorización á Administración para que acceda e trate a información persoal contida nos correspondentes documentos. As mencionadas imaxes electrónicas carecerán de carácter de copia auténtica. Neste caso, os solicitantes deberán anexar, ademais, unha declaración responsable de que os documentos escaneados son orixinais e auténticos, sen prexuízo de que se lles poida requirir a exhibición do documento orixinal en calquera momento da tramitación do procedemento, segundo o disposto nos artigos 35.2 da Lei 11/2007, do 22 de xuño, e 22.3 do Decreto 198/2010.</p>
    <p>Así mesmo, os interesados poderán tamén presentar as solicitudes de forma presencial, por calquera das formas previstas no artigo 38.4 da Lei 30/1992, do 26 de novembro, de réxime xurídico das administracións públicas e do procedemento administrativo común.</p>
    <p>3. O prazo de presentación de solicitudes será desde o día seguinte da data de publicación desta orde ata o 31 de maio do 2013, incluíndo esta data no cómputo do prazo. </p>
    <p>Os interesados empregarán o modelo de solicitude que figura como anexo VI nesta orde.</p>
    <p>4. Xunto coa solicitude (unha soa solicitude por NIF e por ano), os solicitantes destas axudas achegarán a seguinte documentación:</p>
    <p>a) Unha declaración responsable, que garantirá a veracidade dos seguintes feitos e datos contidos nela:</p>
    <p>1. De manter tanto a explotación como os animais obxecto da axuda durante un período mínimo de tempo de 2 anos, salvo causas de forza maior.</p>
    <p>2. De non ter procedido á reposición ata transcorrido un período mínimo de corentena de 3 meses, e de que os animais de reposición procederon de explotacións cualificadas sanitariamente.</p>
    <p>3. De que a explotación gandeira non ten a consideración de empresa en crise.</p>
    <p>4. De que cumpre a normativa sectorial mínima correspondente en materia de ordenación, benestar, identificación, sanidade animal, ambiente e hixiene.</p>
    <p>5. Da condición de peme da explotación.</p>
    <p>b) Declaración responsable de titularidade dunha conta bancaria asinada polo propio titular da explotación ou pola persoa que el autorice (persoas físicas), e no caso de persoas xurídicas, asinada polo representante legal da empresa/sociedade ou ben pola persoa que esta autorice. Esta declaración responsable é acreditativa de que a conta anotada na solicitude, para a domiciliación dos pagamentos, corresponde ao solicitante, e tamén da veracidade dos datos bancarios consignados nela.</p>
    <p>c) Orixinal ou copia cotexada, compulsada ou autenticada, de factura de compra dos animais, ou copia cotexada do contrato de compravenda destes.</p>
    <p>d) Documento da entidade financeira (banco/caixa) que acredite o movemento bancario entre dúas contas bancarias distintas (a do comprador e a do vendedor), que será o xustificante dos pagamentos das facturas ou contratos de compra das reses de reposición.</p>
    <p>e) De ser o caso, xustificantes de que os animais comprados de razas puras están inscritos no libro xenealóxico da raza.</p>
    <p>f) De ser o caso, factura do matadoiro da venda dos animais sacrificados, ou factura do operador comercial da venda dos animais que se vaian sacrificar.</p>
    <p>g) De ser o caso, copia da póliza do seguro agrario que cubra a garantía de saneamento gandeiro ou as EET ou a enfermidade da lingua azul das reses sacrificadas, e xustificante da entidade aseguradora das cantidades percibidas por tal concepto.</p>
    <p>h) De ser o caso, documento acreditativo da pertenza da explotación a algunha forma asociativa do ámbito agrario (ADSG, cooperativa...).</p>
    <p>5. Nas axudas complementarias para a compra de gando bovino, ovino e cabrún para a reposición, o procedemento iniciarase coa presentación, polos titulares das explotacións, das correspondentes solicitudes das axudas. Os servizos provinciais de Gandaría da Consellería do Medio Rural e do Mar, despois de comprobar as ditas solicitudes e a documentación achegada con elas (a citada na alínea 17.4 desta orde), emitirán os informes para proposta de resolución sobre as solicitudes presentadas, e remitirán os ditos informes xunto cos expedientes completos á Dirección Xeral de Produción Agropecuaria para a súa supervisión. </p>
    <p>A directora xeral de Produción Agropecuaria emitirá as correspondentes propostas de resolución e, estas remitiranse á conselleira do Medio Rural e do Mar, que é a quen lle corresponde a resolución destas axudas.</p>
    <p>6. De acordo co artigo 20 da Lei 9/2007, do 13 de xuño, de subvencións de Galicia, a presentación da solicitude de concesión de axuda polo interesado comportará a autorización ao órgano xestor para solicitar as certificacións que deban emitir a Axencia Estatal da Administración Tributaria, a Tesouraría Xeral da Seguridade Social, e a Consellería de Facenda da Xunta de Galicia, agás para os beneficiarios das axudas que non superen un importe a percibir da axuda de 1.500 euros, que non o precisan.</p>
    <p>Artigo 18. <em>Procedemento e criterios obxectivos de concesión das axudas</em></p>
    <p>1. O procedemento de concesión das axudas previstas na presente sección 4ª desta orde é o de concorrencia competitiva, e financiaranse conforme o establecido no artigo 4.1. Por esa causa, ordenaranse as solicitudes en función da súa puntuación, de acordo cos seguintes criterios obxectivos:</p>
    <p>a) Ter contratada a garantía de saneamento gandeiro ou de encefalopatías esponxiformes transmisibles ou de lingua azul das liñas de seguros previstas para o gando vacún, ovino ou cabrún no Plan de seguros agrarios combinados do exercicio de que se trate: 10 puntos.</p>
    <p>b) Explotacións gandeiras integradas en agrupacións de defensa sanitaria, cooperativas ou outra forma asociativa do ámbito agrario: 5 puntos para as integradas en ADSG, e 3 puntos para as integradas noutras formas asociativas do ámbito agrario.</p>
    <p>c) Reposición unicamente con animais de razas puras inscritos nos libros xenealóxicos: 5 puntos. Para as razas puras de aptitude cárnica, concederanse os 5 puntos se a metade dos animais repostos son de razas puras inscritos nos libros xenealóxicos.</p>
    <p>2. No caso de que máis dunha solicitude obtivese a mesma puntuación, romperase o empate a favor do solicitante que obtivese maior puntuación na letra a) do punto 1 anterior, e en caso de persistir o empate actuarase de igual xeito coas letras b) e c).</p>
    <p>3. En todos os casos, na concesión de axudas observarase o establecido na Lei 45/2007, do 13 de decembro, para o desenvolvemento sustentable do medio rural, de modo que se prestará unha atención preferente aos profesionais da agricultura, e deles, prioritariamente, aos que sexan titulares dunha explotación territorial, conforme o establecido na citada lei.</p>
    <p>4. No caso de que algún dos beneficiarios renunciase á axuda, o órgano que concede a axuda acordará, sen necesidade dunha nova convocatoria, a concesión da axuda ao solicitante ou solicitantes seguintes a aquel en puntuación, sempre e cando coa renuncia se teña liberado crédito suficiente para atender polo menos unha das solicitudes denegadas.</p>
    <p>Disposición adicional primeira</p>
    <p>A todos os aspectos non regulados na presente orde aplicaráselles o disposto na Lei 9/2007, do 13 de xuño, de subvencións de Galicia; no Decreto 11/2009, do 8 de xaneiro, polo que se aproba o regulamento da Lei 9/2007, e na Lei 38/2003, xeral de subvencións.</p>
    <p>Disposición adicional segunda</p>
    <p>As axudas previstas nas seccións 2ª, 3ª, e 4ª do capítulo II desta orde axustaranse ao disposto no Regulamento (CE) nº 1857/2006 da Comisión, do 15 de decembro de 2006, sobre a aplicación dos artigos 87 e 88 do Tratado ás axudas estatais para as pequenas e medianas empresas dedicadas á produción de produtos agrícolas e polo que se modifica o Regulamento (CE) nº 70/2001 (DOUE L 358/3, do 16.12.2006). O pagamento destas axudas quedará, en todo caso, condicionado a que os órganos competentes da Unión Europea non formulen obxeccións a elas, e ás posibles observacións e modificacións derivadas de tales pronunciamentos.</p>
    <p>Disposición derradeira primeira</p>
    <p> Facúltase a directora xeral de Produción Agropecuaria para ditar as instrucións necesarias para o desenvolvemento e cumprimento desta orde.</p>
    <p>Disposición derradeira segunda</p>
    <p>Esta orde terá eficacia desde o día seguinte á súa data de publicación no <em>Diario Oficial de Galicia</em>.</p>
    <p>Santiago de Compostela, 26 de abril de 2013 </p>
    <footer><p>Rosa María Quintana Carballo<br>Conselleira do Medio Rural e do Mar</p></footer>
    <h2>ANEXO I<br>Axudas de compensacións complementarias</h2>
    <p>Marxes brutas das principais actividades produtivas gandeiras das explotacións (valor en euros/unidade):</p>
    <table>
     <tbody>
      <tr>
       <td>Actividade</td>
       <td>Unidades</td>
       <td>Características</td>
       <td>Pdto. bruto</td>
       <td>G. variable</td>
       <td>Marxe bruta</td>
      </tr>
      <tr>
       <td>Cabrún</td>
       <td>Nai</td>
       <td>Sen primas</td>
       <td>102,17</td>
       <td>9,62</td>
       <td>92,56</td>
      </tr>
      <tr>
       <td>Ovino</td>
       <td>Nai</td>
       <td>Con primas</td>
       <td>90,15</td>
       <td>9,62</td>
       <td>80,54</td>
      </tr>
      <tr>
       <td>Ovino</td>
       <td>Nai</td>
       <td>Sen primas</td>
       <td>60,10</td>
       <td>9,62</td>
       <td>50,49</td>
      </tr>
      <tr>
       <td>Vacún carne</td>
       <td>Cab</td>
       <td>Dereitos+prima exten.</td>
       <td>1.144,72</td>
       <td>358,73</td>
       <td>785,99</td>
      </tr>
      <tr>
       <td>Vacún carne</td>
       <td>Cab</td>
       <td>Con dereitos</td>
       <td>1.044,72</td>
       <td>358,73</td>
       <td>685,99</td>
      </tr>
      <tr>
       <td>Vacún carne</td>
       <td>Cab</td>
       <td>Sen dereitos</td>
       <td>857,04</td>
       <td>358,20</td>
       <td>498,84</td>
      </tr>
      <tr>
       <td>Vacún leiteiro</td>
       <td>Litros/cota/ano</td>
       <td>&lt;50.000 l. expl.</td>
       <td>0,32</td>
       <td>0,15</td>
       <td>0,17</td>
      </tr>
      <tr>
       <td>Vacún leiteiro</td>
       <td>Litros/cota/ano</td>
       <td>De 50.001 a 100.000</td>
       <td>0,32</td>
       <td>0,14</td>
       <td>0,18</td>
      </tr>
      <tr>
       <td>Vacún leiteiro</td>
       <td>Litros/cota/ano</td>
       <td>&gt;100.000</td>
       <td>0,34</td>
       <td>0,15</td>
       <td>0,19</td>
      </tr>
      <tr>
       <td>Xatos ceba</td>
       <td>Praza (1,25 xato)</td>
       <td>0-9 meses</td>
       <td>854,19</td>
       <td>628,81</td>
       <td>225,38</td>
      </tr>
      <tr>
       <td>Xatos ceba</td>
       <td>Praza (1,25 xato)</td>
       <td>Con prima</td>
       <td>1.054,19</td>
       <td>628,81</td>
       <td>425,38</td>
      </tr>
      <tr>
       <td>Xatos ceba</td>
       <td>Praza (1,25 xato)</td>
       <td>Prima+prima extensi.</td>
       <td>1.179,19</td>
       <td>628,81</td>
       <td>550,38</td>
      </tr>
     </tbody>
    </table>
    <h2>ANEXO VII<br>Baremos de indemnización por sacrificio obrigatorio de animais de especies distintas do bovino, ovino e cabrún, afectados por enfermidades non sometidas a programas sanitarios nacionais</h2>
    <p>1. Especie porcina:</p>
    <p>Sementais e reprodutoras: 240,00 euros unidade.</p>
    <p>2. Avicultura:</p>
    <table>
     <tbody>
      <tr>
       <td colspan="2">Polos de engorda da especie Gallus gallus</td>
      </tr>
      <tr>
       <td>Semanas de vida</td>
       <td>Euros/ave</td>
      </tr>
      <tr>
       <td>1</td>
       <td>0,14</td>
      </tr>
      <tr>
       <td>2</td>
       <td>0,32</td>
      </tr>
      <tr>
       <td>3</td>
       <td>0,54</td>
      </tr>
      <tr>
       <td>4</td>
       <td>0,84</td>
      </tr>
      <tr>
       <td>5</td>
       <td>1,16</td>
      </tr>
      <tr>
       <td>6</td>
       <td>1,49</td>
      </tr>
      <tr>
       <td>7 e máis</td>
       <td>1,80</td>
      </tr>
     </tbody>
    </table>
    <table>
     <tbody>
      <tr>
       <td colspan="4">Pavos de engorda (da especie Meleagridis gallopavo)</td>
      </tr>
      <tr>
       <td>Semanas de vida</td>
       <td colspan="3">Euros/ave</td>
      </tr>
      <tr>
       <td></td>
       <td colspan="2">Machos</td>
       <td>Femias</td>
      </tr>
      <tr>
       <td>2</td>
       <td colspan="3">0,28</td>
      </tr>
      <tr>
       <td>4</td>
       <td colspan="3">1,12</td>
      </tr>
      <tr>
       <td>6</td>
       <td>2,18</td>
       <td colspan="2">1,88</td>
      </tr>
      <tr>
       <td>8</td>
       <td>3,25</td>
       <td colspan="2">2,64</td>
      </tr>
      <tr>
       <td>10</td>
       <td>5,12</td>
       <td colspan="2">3,91</td>
      </tr>
      <tr>
       <td>12</td>
       <td>6,98</td>
       <td colspan="2">5,17</td>
      </tr>
      <tr>
       <td>14</td>
       <td>8,94</td>
       <td colspan="2">6,58</td>
      </tr>
      <tr>
       <td>16</td>
       <td>10,90</td>
       <td colspan="2">7,99</td>
      </tr>
      <tr>
       <td>18 e máis</td>
       <td>12,34</td>
       <td colspan="2">8,76</td>
      </tr>
     </tbody>
    </table>


---
date: '2023-06-05'
id: C141-160523-0001
page: 34303
number: 105
agency: Portos de Galicia
section: III. Outras disposicións.
title: >-
  RESOLUCIÓN do 17 de abril de 2023 pola que se regulan os procedementos de
  prestación de servizos especiais de manipulación de carga e á pasaxe, e de
  desenvolvemento de actividades comerciais, industriais e doutra natureza de
  consignación de buques e mercadorías, avituallamento de combustible e posta á
  disposición de medios mecánicos nos portos dependentes da Comunidade Autónoma
  de Galicia (códigos de procedemento IF504A, IF504B, IF504C, IF504D e IF504E).
range: Resolución
url: >-
  https://www.xunta.gal/dog/Publicados/2023/20230605/AnuncioC141-160523-0001_gl.html
---
<p>Antecedentes. </p>
    <p>De acordo cos artigos 148.1.6 e 149.1.20 da Constitución española, o Estatuto de autonomía para Galicia, aprobado pola Lei orgánica 1/1981, do 6 de abril, establece no seu artigo 27.9 que corresponde á Comunidade Autónoma galega, dentro do seu ámbito territorial, a competencia exclusiva en materia de portos non cualificados de interese xeral polo Estado, portos de refuxio e portos deportivos, ao mesmo tempo que no seu artigo 28.6 atribúe á propia Comunidade Autónoma a competencia para o desenvolvemento lexislativo e a execución da lexislación do Estado, nos termos que esta estableza, en canto aos portos pesqueiros. </p>
    <p>Consonte estas previsións constitucionais e estatutarias, o Real decreto 3214/1982, do 24 de xullo, e o Decreto do Consello da Xunta de Galicia 167/1982, do 1 de decembro, tramitaron a transferencia á Comunidade Autónoma de Galicia, dentro do marco de competencias do Ministerio de Obras Públicas e Urbanismo, das funcións e servizos relativos a todos os portos e instalacións portuarias, suxeitos ou non a réxime de concesión, non cualificados de interese xeral polo Estado no Real decreto 989/1982, do 14 de maio, e aos de refuxio e deportivos existentes no seu ámbito territorial.</p>
    <p>O 14.6.2018 entrou en vigor a Lei 6/2017, do 12 de decembro, de portos de Galicia (DOG do 14 de decembro), que derroga a Lei 5/1994, do 29 de novembro, de creación do ente público Portos de Galicia.</p>
    <p>A Lei 6/2017, do 12 de decembro, de portos de Galicia, conta co título V, Réxime xeral da prestación de servizos e do desenvolvemento de actividades comerciais, industriais ou doutra natureza, e dentro deste título inclúense dous capítulo: capítulo I, Dos servizos, e capítulo III, Das actividades comerciais e industriais e doutra natureza.</p>
    <p>Son servizos portuarios as actividades de prestación de interese xeral que se executen nos portos de competencia da Comunidade Autónoma de Galicia para atender as necesidades e exixencias da explotación portuaria en condicións de seguridade, eficacia, eficiencia, calidade, regularidade, continuidade, non discriminación e respecto ao ambiente.</p>
    <p>Os servizos portuarios clasifícanse en servizos xerais do porto, dos cales a súa prestación está reservada a Portos de Galicia, e servizos especiais, que prestan operadores privados baixo o principio de libre competencia, nos termos e coas limitacións establecidas na Lei 6/2017 de portos de Galicia, no seu artigo 118.</p>
    <p>Segundo o disposto no artigo 115, a prestación dos servizos portuarios especiais corresponde ao sector privado en réxime de competencia e require a solicitude previa da persoa interesada, agás as excepcións previstas na Lei 6/2017.</p>
    <p>Dentro dos servizos portuarios tipificados na citada lei, esta resolución refírese á prestación dos seguintes:</p>
    <p>• O servizo de actividades de manipulación da carga, que comprende a carga, a estiba, a descarga, a desestiba e o transbordo de mercadorías.</p>
    <p>• O servizo á pasaxe, que comprende o embarque e desembarque de pasaxeiros e pasaxeiras, así como a carga e descarga de equipaxes e vehículos en réxime de autoprestación, en infraestruturas competencia da Comunidade Autónoma de Galicia.</p>
    <p>Por outra banda, no artigo 124 da Lei 6/2017 regulase a realización das actividades comerciais, industriais ou doutra natureza prestadas por terceiros, establecendo que por razóns de control de espazos, de capacidade técnica das infraestruturas e superestruturas portuarias para asumir a actividade dos distintos operadores, de seguridade e de ambiente, o exercicio de actividades comerciais, industriais ou doutra natureza no ámbito portuario, sexan ou non de carácter portuario, requirirá a obtención dunha autorización que outorgará Portos de Galicia e que se supeditará a que se trate de usos permitidos no dominio público portuario de acordo co previsto nesa lei e na restante normativa de aplicación.</p>
    <p>Dentro destas actividades comerciais, industriais ou doutra natureza, esta resolución refírese aos procedementos das seguintes actividades:</p>
    <p>• Actividade comercial portuaria de consignación de buques en portos e instalacións portuarias dependentes da Comunidade Autónoma de Galicia.</p>
    <p>• Actividades comerciais de posta á disposición de medios mecánicos en portos e instalacións portuarias da Comunidade Autónoma de Galicia. </p>
    <p>• Actividade comercial portuaria de subministración de combustible a buques, e outras instalacións fixas e móbiles, mediante medios móbiles terrestres en portos e instalacións portuarias dependentes da Comunidade Autónoma de Galicia. </p>
    <p>A prestación de servizos portuarios e o desenvolvemento de actividades comerciais, industriais ou doutra natureza prestadas por terceiros será realizada, ademais de segundo o disposto na Lei 6/2017, de portos de Galicia, polo Regulamento de servizo e policía e pola Lei 6/2003, do 9 de decembro, de taxas, prezos e exaccións reguladoras da Comunidade Autónoma de Galicia, e demais normativa complementaria, supletoria e de desenvolvemento en materia tributaria. </p>
    <p>O Goberno da Xunta de Galicia ten dentro dos seus eixes de actuación impulsar a modernización e a innovación tecnolóxica co obxecto de potenciar a mellora da calidade do servizo ofrecido á cidadanía, convertendo a Xunta de Galicia nun modelo de referencia para o desenvolvemento da sociedade da información en Galicia en todos os seus ámbitos</p>
    <p>Pola súa banda, o artigo 6 da Lei 14/2013, do 26 de decembro, de racionalización do sector público autonómico (DOG núm. 17, do 27 de xaneiro), estableceu que as disposicións de carácter xeral que regulen procedementos por instancia de parte, as bases reguladoras e as convocatorias de subvencións, así como o establecemento de servizos aos cidadáns e aos empregados públicos da Administración xeral da Comunidade Autónoma e demais entidades integrantes do sector público autonómico, deberán contar cun informe tecnolóxico e funcional favorable emitido conxuntamente polos órganos con competencias horizontais en materia de administración electrónica e simplificación de procedementos administrativos da Xunta de Galicia. </p>
    <p>A Lei 39/2015, do 1 de outubro, do procedemento administrativo común das administracións públicas (en diante, Lei 39/2015), e a Lei 40/2015, do 1 de outubro, de réxime xurídico do sector público, supoñen o escenario normativo base para a consolidación da administración dixital nas administracións públicas e, polo tanto, tamén na Administración xeral e sector público autonómico de Galicia.</p>
    <p>Por todo iso de cara á simplificación de documentos e trámites, redución de cargas administrativas aos particulares e facilidade de acceso e información á realización de trámites administrativos, de acordo con todo o indicado e en virtude das atribucións conferidas no artigo 12.3.k) da Lei 6/2017, do 12 de decembro, de portos de Galicia, </p>
    <h2>RESOLVO:</h2>
    <p>Primeiro. Regular os procedementos de autorización de prestación dos seguintes servizos no ámbito dos portos competencia da Comunidade Autónoma de Galicia:</p>
    <p>• Autorización de prestación do servizo de manipulación da carga, que comprende a carga, a estiba, a descarga, a desestiba e o transbordo de mercadorías (código de procedemento IF504A). </p>
    <p>• Autorización de autoprestación do servizo á pasaxe, que comprende o embarque e desembarque de pasaxeiros e pasaxeiras, así como a carga e descarga de equipaxes e vehículos (código de procedemento IF504B).</p>
    <p>Os procedementos de solicitude e autorización rexéranse segundo as cláusulas incorporadas a esta resolución e os pregos aprobados polo Consello Reitor de Portos de Galicia o 31.3.2021, publicados no DOG núm. 210, do 2 de novembro, e, se é o caso, nas súas modificacións posteriores debidamente aprobadas.</p>
    <p>Segundo. Regular os procedementos de autorización, incluídos os correspondentes pregos de condicións que rexerán a autorización, das actividades comerciais, industriais ou doutra natureza en portos e instalacións portuarias dependentes da Comunidade Autónoma de Galicia seguintes:</p>
    <p>• Autorización de actividade comercial portuaria de consignación de buques (código de procedemento IF504C).</p>
    <p>• Autorización de actividade comercial portuaria de posta á disposición de medios mecánicos (código de procedemento IF504D). </p>
    <p>• Autorización de actividade comercial portuaria de subministración de combustible a buques, e outras instalacións fixas e móbiles, mediante medios móbiles terrestres (código de procedemento IF504E).</p>
    <p>Os procedementos de solicitude e autorización rexéranse segundo as cláusulas e os pregos de condicións aprobados e os que se inclúen como anexos XIV, XV e XVI nesta resolución para a súa aprobación e, se é o caso, nas súas modificacións posteriores debidamente aprobadas.</p>
    <p>Terceiro. Abrir o prazo de presentación de solicitudes, dos cinco procedementos, a partir do día seguinte ao da publicación no DOG desta resolución, que quedará aberto.</p>
    <p>Contra esta resolución, que pon fin á vía administrativa, poderase interpor recurso contencioso-administrativo ante o Xulgado do Contencioso-Administrativo de Santiago de Compostela no prazo de dous (2) meses contados desde o día seguinte ao da notificación desta resolución.</p>
    <p>Non obstante, os interesados poderán interpor contra esta resolución recurso potestativo de reposición, no prazo dun (1) mes contado a partir do día seguinte ao desta publicación, ante o mesmo órgano que a ditou, de acordo co disposto nos artigos 123 e 124 da Lei 39/2015, do 1 de outubro, do procedemento administrativo común das administracións públicas.</p>
    <p>Mediante este documento notifícase esta resolución segundo o exixido no artigo 40 da Lei 39/2015, do 1 de outubro, do procedemento administrativo común das administracións públicas.</p>
    <p>Santiago de Compostela, 17 de abril de 2023</p>
    <footer><p>Susana Lenguas Gil<br>Presidenta de Portos de Galicia</p></footer>
    <h3>Cláusulas que regulan os procedementos</h3>
    <p>Primeira. Normativa</p>
    <p>A normativa de aplicación para a autorización de prestación de certos servizos portuarios e de actividades comerciais, industriais ou doutra natureza, en portos dependentes da Comunidade Autónoma de Galicia, é a seguinte:</p>
    <p>– Lei 6/2003, do 9 de decembro, de taxas, prezos e exaccións reguladoras da Comunidade Autónoma de Galicia.</p>
    <p>– Lei 2/2008, do 6 de maio, pola que se desenvolve a libre prestación de servizos de transporte marítimo de persoas en augas interiores de Galicia (soamente de aplicación no procedemento IF504B.- autoprestación do servizo á pasaxe).</p>
    <p>– Real decreto 131/2019, do 8 de marzo, polo que se desenvolve a obriga de consignación de buques (soamente no procedemento IF504C, de actividade comercial portuaria de consignación de buques).</p>
    <p>– Lei 39/2015, do 1 de outubro, do procedemento administrativo común das administracións públicas.</p>
    <p>– Lei 6/2017, do 12 de decembro, de portos de Galicia. </p>
    <p>En todo caso, no suposto de diverxencia entre o presente clausulado e a normativa de aplicación prevalecerá a normativa vixente.</p>
    <p>Segunda. Obxecto e ámbito de aplicación</p>
    <p>O obxecto é regular os procedementos de autorización de prestación de certos servizos portuarios e de actividades comerciais, industriais ou doutra natureza, en portos dependentes da Comunidade Autónoma de Galicia. Concretamente, regúlanse os seguintes procedementos:</p>
    <p>I. Prestación de servizos especiais:</p>
    <p>• Prestación do servizo de manipulación da carga, que comprende a carga, a estiba, a descarga, a desestiba e o transbordo de mercadorías (código de procedemento IF504A).</p>
    <p>• Autoprestación do servizo á pasaxe nas infraestruturas portuarias competencia da Comunidade Autónoma de Galicia (código de procedemento IF504B).</p>
    <p>II. Actividades comerciais, industriais ou doutra natureza:</p>
    <p>• Actividade comercial portuaria de consignación de buques (código de procedemento IF504C).</p>
    <p>• Actividades comerciais portuarias de posta á disposición de medios mecánicos (código de procedemento IF504D). </p>
    <p>• Actividade comercial portuaria de subministración de combustible a buques, e outras instalacións fixas e móbiles, mediante medios móbiles terrestres (código de procedemento IF504E).</p>
    <p>Os procedementos de autorización de prestación de servizos (códigos IF504A e IF504B), regúlanse polo disposto nos artigos 115 a o 123 da Lei 6/2017, de portos de Galicia, e os pregos de condicións xerais aprobados e publicados no DOG número 210, do 2 de novembro de 2021. </p>
    <p>Os procedementos de autorización de actividades comerciais, industriais e doutra natureza (códigos IF504C, IF504D e IF504E) regúlanse polo disposto no artigo 124 da Lei 6/2017, de portos de Galicia, e os pregos de condicións xerais incluídos nos anexos XIV, XV e XVI, respectivamente. </p>
    <p>Exclúense do presente procedemento as autorizacións de prestacións de servizos cando estea limitado o número de prestadores, segundo o disposto no artigo 119 da Lei 6/2017, de portos de Galicia. Neste caso as autorizacións outorgaranse por concurso público.</p>
    <p>Tamén se exclúe destes procedementos o suposto no cal a prestación por terceiros de servizos portuarios especiais ou de actividade comercial industrial ou doutra natureza precise o outorgamento dunha concesión ou autorización de ocupación do dominio público portuario. Ambas as relacións serán obxecto dun expediente único de ocupación de dominio público, e a autorización incorporarase á concesión ou autorización de ocupación. Neste caso deberá presentarse a solicitude polo procedemento específico de concesión ou autorización de ocupación de dominio público.</p>
    <p>No suposto de que os medios mecánicos, sexan fixos, móbiles ou restrinxidos, estean vinculados á actividade de servizo especial de manipulación de carga, a solicitude realizarase empregando o procedemento específico (con código IF504A) de manipulación de carga e quedarán integrados nesta tipoloxía de autorización.</p>
    <p>O ámbito de aplicación será en calquera dos portos xestionado pola Comunidade Autónoma, onde existan condicións axeitadas para a prestación dos ditos servizos ou actividades.</p>
    <p>Terceira. Órgano competente</p>
    <p>A resolución dunha autorización para prestación de servizos portuarios e a realización de actividades comerciais, industriais ou doutra natureza en portos dependentes da Comunidade Autónoma de Galicia, segundo o disposto no artigo 12.3.k) da Lei 6/2017, será competencia do titular da Presidencia de Portos de Galicia. </p>
    <p>Cuarta. Condicións e prazo de vixencia das autorizacións de prestación de servizos de manipulación da carga e de servizo á pasaxe (códigos de procedemento IF504A e IF504B) </p>
    <p>Regúlase mediante o procedemento con código IF504A a prestación do servizo de manipulación da carga, que comprende a carga, a estiba, a descarga, a desestiba e o transbordo de mercadorías, e mediante o procedemento con código IF504B a autoprestación do servizo á pasaxe, que comprende o embarque e desembarque de pasaxeiros e pasaxeiras, así como a carga e descarga de equipaxes e vehículos.</p>
    <p>Os prestadores dos servizos deberán cumprir as obrigas de servizo público previstas nos pregos reguladores coa finalidade de garantir a súa prestación en condicións de seguridade, continuidade, regularidade, cobertura, calidade e prezo razoable, así como respecto ao ambiente. </p>
    <p>As autorizacións outorgaranse con carácter específico e individualizado para cada un dos servizos enumerados. </p>
    <p>Recoñécese o libre acceso á prestación dos servizos portuarios especiais en réxime de competencia sen máis limitacións que as establecidas na Lei 6/2017. Cando non estea limitado o número de prestadores, todas as persoas interesadas na prestación do servizo que reúnan os requisitos establecidos na Lei 6/2017, nos pregos de condicións e nos presentes procedementos (procedementos con código IF504A e IF504B) poderán optar á súa prestación, logo da presentación da solicitude en calquera momento e do outorgamento por Portos de Galicia da correspondente autorización.</p>
    <p>O prazo máximo de vixencia das autorizacións para a prestación de servizos portuarios especiais será de 15 anos e, concretamente:</p>
    <p>Para o procedemento con código IF504A, de prestación do servizo de manipulación da carga, o prazo será de 5 anos, prorrogable de 5 en cinco anos ata un prazo máximo de 15 anos, no suposto de que non exista investimento relevante. No suposto de propoñer un investimento relevante vinculado á prestación do servizo podería proporse un prazo maior en función da inversión previsto. As condicións da autorización prorrogada axustaranse á normativa de aplicación e prego regulador da actividade vixentes nese momento, así como ás condicións particulares que, de ser o caso, se establezan.</p>
    <p>Para o procedemento con código IF504B, de autoprestacións do servizo á pasaxe, tendo en conta as limitacións de infraestruturas de atracada, de xeito xeral o prazo máximo de vixencia das autorizacións non poderá exceder os dous (2) anos para aquelas autorizacións que se correspondan con liñas de transporte de carácter regular permanente, prorrogables por períodos sucesivos de dous (2) en dous anos ata un máximo de dez (10) anos. Así mesmo, de xeito xeral, o período de vixencia será dun (1) ano para as de carácter regular de tempada, turísticas con e sen permanencia e as discrecionais, que serán prorrogables por períodos sucesivos, tamén ordinariamente dun (1) ano, ata un máximo de dez (10) anos, agás que se prohiba expresamente nas condicións particulares da autorización.</p>
    <p>Cando non exista limitación do número de prestadores, ambas as tipoloxías de autorización poderán ser renovadas logo da solicitude da persoa interesada cunha antelación mínima de tres (3) meses antes do vencemento da autorización, e sempre que a persoa titular cumpra cos requisitos vixentes de regulación do servizo. A renovación débese solicitar empregando os formularios dos anexos I ou III dos procedementos con código IF504A e IF504B, indicando no recadro correspondente que se trata dunha prorroga, e non será necesario achegar a documentación xa presentada que manteña a súa vixencia nin tampouco nova garantía. </p>
    <p>Para o outorgamento da renovación, que constitúe unha facultade discrecional de Portos de Galicia, teranse particularmente en conta criterios motivados de explotación portuaria relacionados coa demanda de espazos existentes e, igualmente, coa optimización e rendibilidade dos ditos espazos considerando o grao de actividade e aproveitamento desenvolto pola empresa solicitante da prórroga durante a vixencia da autorización. Valorarase, polo tanto, a actividade realizada pola entidade solicitante, o cumprimento dos tráficos mínimos e a dispoñibilidade das infraestruturas.</p>
    <p>Transcorrido o prazo de tres meses desde a entrada da solicitude na sede electrónica da Xunta de Galicia para a súa tramitación sen que se notificase a resolución expresa, entenderase outorgada a renovación.</p>
    <p>As autorizacións poderán ser transmitidas, logo da autorización de Portos de Galicia, sempre que se faga a favor dunha persoa física ou xurídica e que as persoas que realizan a transmisión e as adquirentes cumpran os requisitos establecidos nas prescricións reguladoras do servizo. </p>
    <p>As autorizacións de prestación de servizos especiais de carga de mercadoría outorgaranse segundo o prego de condicións xerais vixente na actualidade, ou as súas futuras modificacións. Os pregos vixentes foron aprobados polo Consello Reitor de Portos de Galicia o 31.3.2021, segundo o disposto no artigo 116.2 da Lei 6/2017, de portos de Galicia. En ambos os pregos refíctense as condicións xerais que rexerán as autorizacións e, ademais, poderanse incorporar outras condicións particulares segundo as características do servizo, a tramitación do expediente ou por calquera outro motivo que considere oportuna a súa inclusión.</p>
    <p>Para as autorizacións de servizo especial de autoprestación de pasaxe, no formulario de solicitude deberase indicar aquela/s embarcación/s que operarán habitualmente como base e aquelas que o farán como substitución da/das anterior/es, e indicarase para cada unha delas se se solicita atracada no porto unha vez finalizado o servizo. Portos de Galicia realizará unha asignación das prazas solicitadas en función das características da embarcación, da dispoñibilidade de infraestruturas de atracada de cada porto, do compromiso de tráfico realizado pola empresa, da data e hora da solicitude correctamente formalizada e, no suposto de que persista o empate, por sorteo. </p>
    <p>Tamén se deberá indicar na solicitude se se solicita a instalación dunha caseta portátil ou a instalación dun caixeiro automático para realizar a venda de billetes vinculada ao servizo solicitado. Portos de Galicia definirá en cada porto a localización, número, características e dimensións máximas das ditas casetas e caixeiros. Unicamente se permitirá a instalación dunha caseta por empresa, agás causa xustificada, e darase prioridade ás empresas que realicen dentro dos seus servizos os regulares suxeitos á inscrición no REOTM. A autorización para a prestación do servizo incorporará, se é o caso, a autorización para a instalación dunha caseta ou dun caixeiro. No caso de que exista maior demanda que localizacións designadas realizarase a adxudicación segundo o compromiso de tráfico realizado pola empresa, a data e hora da solicitude correctamente formalizada e, no suposto de que persista o empate, por sorteo.</p>
    <p>Unha vez autorizado o servizo especial de autoprestación de pasaxe, no suposto de solicitar un cambio de embarcación/s ou de horarios de atracada para embarque e desembarque, deberase presentar unha solicitude complementaria, posterior á fase de solicitude, e achegarase aquela documentación que non fose presentada con anterioridade relativa ao cambio solicitado, empregando a opción de «modificación ou mellora voluntaria da solicitude» dispoñible na Carpeta cidadá no expediente correspondente. Estes cambios poderán ser autorizados sempre e cando non afecten autorizacións vixentes doutras operadoras. </p>
    <p>Cando se conte cunha autorización para realizar un transporte de tipo discrecional que non estea, por tanto, suxeita nin a calendario nin a horarios predeterminados, será en todo caso preciso solicitar da xefatura de zona autorización para cada servizo concreto de atracada que se queira prestar, cunha antelación mínima de 2 días cando o buque figure na autorización. Para iso deberá empregarse o modelo de comunicación incluído no anexo IV (Comunicación de prestación de servizo discrecional previamente autorizado) do procedemento con código IF504B. Se o servizo se quere prestar con outra embarcación deberase proceder segundo o indicado no parágrafo anterior.</p>
    <p>No suposto de que se dispoña dunha autorización con vixencia igual ou superior a un ano pero non se solicitase a prestación do servizo durante o período completo, senón por tempadas, poderase solicitar á xefatura de zona a ampliación/modificación da datas de prestación efectiva do servizo, empregando o anexo V do procedemento con código IF504B (Comunicación de solicitude de modificación de período de prestación efectivo do servizo). A dita solicitude considerarase autorizada se nun prazo máximo de 15 días hábiles non recibe comunicación en contra da xefatura de zona correspondente. Esta ampliación da prestación levará implícita a modificación dos períodos de devindicación das taxas, se é o caso.</p>
    <p>En ambos os procedementos, unha vez outorgada a autorización, deberá xustificarse a formalización dun seguro de responsabilidade civil, coas contías indicadas na resolución do outorgamento. Para iso deben empregarse os formularios (posteriores á solicitude) incluídos nos anexos II e VI dos procedementos con código IF504A e IF504B, respectivamente. </p>
    <p>Quinta. Condicións e prazo de vixencia das autorizacións de actividades comerciais, industriais e doutra natureza de consignación de buques, avituallamento de combustible e posta á disposición de medios mecánicos (códigos de procedemento IF504C, IF504D e IF504E) </p>
    <p>Regúlase mediante o procedemento con código IF504C a actividade comercial de consignación de buques, mediante o procedemento con código IF504D a actividade comercial portuaria de posta á disposición de medios mecánicos, e mediante o procedemento con código IF504E a actividade comercial portuaria de subministración de combustible a buques, e outras instalacións fixas e móbiles, mediante medios móbiles terrestres.</p>
    <p>Con carácter xeral, as actividades comerciais, industriais ou doutra natureza prestaranse en réxime de concorrencia, e o prazo máximo das autorizacións será de cinco anos prorrogable de cinco (5) en cinco (5) ata un máximo de quince (15) anos.</p>
    <p>As autorizacións de actividades comerciais, industriais e doutra natureza outorgaranse segundo os modelos de pregos vixentes, que son os incluídos nos anexos XIV (IF504C), XV (IF504D) e XVI (IF504E). Nos ditos pregos reguladores reflíctense as condicións xerais que rexerán as autorizacións e pódense incorporar, ademais, outras condicións particulares segundo as características da actividade que se autoriza, a tramitación do expediente ou por calquera outro motivo que se considere oportuna a súa inclusión.</p>
    <p>As autorizacións poderán ser renovadas logo da solicitude da persoa interesada. As prórrogas serán concedidas de maneira discrecional por Portos de Galicia, e requirirán a solicitude polo seu titular dous (2) meses antes da expiración do prazo da autorización, e sempre que a persoa titular cumpra cos requisitos vixentes de regulación do servizo. A renovación débese solicitar empregando o formulario dos anexos VII (IF504C), IX (IF504D) e XI (IF504E), de solicitude de cada procedemento, indicando no recadro correspondente que se trata dunha prórroga, e non será necesario achegar a documentación xa presentada que manteña a súa vixencia, nin tampouco precisa achegar nova garantía. As condicións da autorización prorrogada axustaranse á normativa de aplicación e ao prego regulador da actividade vixentes nese momento, así como ás condicións particulares que, de ser o caso, se establezan. </p>
    <p>Nos tres procedementos, unha vez outorgada a autorización deberá xustificarse a formalización dun seguro de responsabilidade civil, coas contías indicadas na resolución de outorgamento. Para iso deben empregarse os formularios (posteriores á solicitude) incluídos nos anexos VIII, X e XIII dos procedementos con código IF504C, IF504D e IF504E, respectivamente.</p>
    <p>No procedemento con código IF504E, con posterioridade á resolución de outorgamento, segundo o disposto no prego xeral incluído no anexo XVI, deberá declararse a prestación de cada subministración con carácter previo á súa realización empregando o formulario do anexo XII (declaración previa de subministración de combustible e/ou lubricante a granel a buques e instalacións portuarias mediante medios móbiles terrestres).</p>
    <p>Sexta. Iniciación do procedemento de outorgamento</p>
    <p>Segundo o disposto nos artigos 119 e 124 da Lei 6/2017, o procedemento para o outorgamento das autorizacións poderase iniciar por solicitude da persoa interesada, empregando o procedemento correspondente ao tipo de autorización. </p>
    <p>Os formularios de solicitude de cada procedemento está á disposición na sede electrónica da Xunta de Galicia, e son, para cada un deles, os que se relacionan a continuación:</p>
    <p>• Anexo I, formulario de solicitude do procedemento con código IF504A.</p>
    <p>• Anexo III, formulario de solicitude do procedemento con código IF504B.</p>
    <p>• Anexo VII, formulario de solicitude do procedemento con código IF504C.</p>
    <p>• Anexo IX, formulario de solicitude do procedemento con código IF504D.</p>
    <p>• Anexo XI, formulario de solicitude do procedemento con código IF504E. </p>
    <p>Con carácter xeral, as actividades comerciais, industriais ou doutra natureza prestaranse en réxime de concorrencia e, no caso das actividades comerciais e industriais de carácter portuario, Portos de Galicia adoptará as medidas encamiñadas a promover a competencia. </p>
    <p>Non obstante, sempre que por calquera causa se encontre limitado o número de prestadores, unicamente aplicable ás autorizacións de servizos especiais, acudirase á convocatoria dun concurso para o efecto.</p>
    <p>Sétima. Solicitantes a que van dirixidos os procedementos</p>
    <p>Poderán formalizar a solicitude persoas xurídicas e entidades sen personalidade xurídica públicas ou privadas, así como os traballadores autónomos e traballadoras autónomas para os trámites e actuacións que realicen no exercicio da súa actividade profesional.</p>
    <p>Oitava. Forma, lugar e prazo de presentación de solicitudes </p>
    <p>As solicitudes presentaranse obrigatoriamente por medios electrónicos a través do formulario normalizado dispoñible na sede electrónica da Xunta de Galicia, https://sede.xunta.gal</p>
    <p>De conformidade co artigo 68.4 da Lei 39/2015, do 1 de outubro, do procedemento administrativo común das administracións públicas, se algunha das persoas interesadas presenta a súa solicitude presencialmente, será requirida para que a emende a través da súa presentación electrónica. Para estes efectos, considerarase como data de presentación da solicitude aquela en que sexa realizada a emenda.</p>
    <p>Para a presentación electrónica poderá empregarse calquera dos mecanismos de identificación e sinatura admitidos pola sede electrónica da Xunta de Galicia, incluído o sistema de usuario e clave Chave365 (https://sede.xunta.gal/chave365) .</p>
    <p>O prazo de presentación de solicitudes é a partir do día seguinte ao da publicación no DOG desta resolución. O prazo de presentación quedará aberto.</p>
    <p>Novena. Tramitación da solicitude </p>
    <p>Recibida a solicitude de autorización, Portos de Galicia examinaraa e, se non reúne os requisitos ou non vai acompañada dos documentos exixidos, requirirá o interesado para que, nun prazo de dez días hábiles, emende a falta ou xunte os documentos preceptivos, con indicación de que, se así non o fixer, se terá por desistido da súa solicitude.</p>
    <p>Entenderase que desiste da solicitude cando o solicitante non atenda o requirimento de emenda da documentación realizado por Portos de Galicia no prazo establecido para iso.</p>
    <p>A solicitude presentada realizarase para un porto ou varios, en función do procedemento e da actividade solicitada, concretamente:</p>
    <p>Prestación de servizos especiais:</p>
    <p>• Prestación do servizo de manipulación da carga, que comprende a carga, a estiba, a descarga, a desestiba e o transbordo de mercadorías (código de procedemento IF504A). Poderá solicitarse a prestación do servizo en varios portos nunha mesma solicitude. Non obstante, no suposto de que se soliciten varios portos localizados en diferentes zonas de Portos de Galicia deberá formalizarse unha solicitude independente para o grupo de portos de cada zona. </p>
    <p>• Autoprestación do servizo á pasaxe, que comprende o embarque e desembarque de pasaxeiros e pasaxeiras, así como a carga e descarga de equipaxes e vehículos (código de procedemento IF504B). Presentarase solicitude individual para cada porto, agás que se trate dunha ruta con orixe destino en portos diferentes, e en ambos os casos sexan portos dependentes da Comunidade Autónoma de Galicia.</p>
    <p>Actividades comerciais, industriais ou doutra natureza:</p>
    <p>• Actividade comercial portuaria de consignación de buques (código de procedemento IF504C). Poderá solicitarse para varios portos nunha mesma solicitude. Non obstante, no suposto de que se soliciten varios portos localizados en diferentes zonas de Portos de Galicia deberá formalizarse unha solicitude independente para o grupo de portos de cada zona. </p>
    <p>• Actividade comercial portuaria de posta á disposición de medios mecánicos (código de procedemento IF504D). Presentarase solicitude individual para cada porto. </p>
    <p>• Actividade comercial portuaria de subministración de combustible a buques, e outras instalacións fixas e móbiles, mediante medios móbiles terrestres (código de procedemento IF504E). Poderá solicitarse para varios portos nunha mesma solicitude. Non obstante, no suposto de que se soliciten varios portos localizados en diferentes zonas de Portos de Galicia deberá formalizarse unha solicitude independente para o grupo de portos de cada zona. </p>
    <p>Décima. Documentación complementaria do procedemento con código IF504A, de prestación do servizo de manipulación da carga, que comprende a carga, a estiba, a descarga, a desestiba e o transbordo de mercadorías </p>
    <p>1. As persoas interesadas deberán achegar coa solicitude a seguinte documentación:</p>
    <p>• Anexo I, modelo de solicitude, procedemento con código IF504A.</p>
    <p>• Acreditación da solvencia económica e financeira: no suposto de que o solicitante non poida acreditar un volume anual de negocio, referido ao mellor exercicio dentro dos tres últimos enteiros dispoñibles, cunha contía non inferior a 100.000 €, deberá achegar xustificante de ter formalizado un seguro de responsabilidade civil por riscos profesionais por importe igual ou superior ás contías indicadas anteriormente. </p>
    <p>• A acreditación de solvencia realizase mediante declaración efectuada no propio modelo de solicitude e Portos de Galicia poderá requirir aqueles documentos que considere oportunos para a súa comprobación.</p>
    <p>• Documentación gráfica onde se localice a superficie solicitada para depósito da maquinaria, que inclúa plano en coordenadas UTM.</p>
    <p>• Documento técnico correspondente á instalación da acometida de subministración de enerxía eléctrica para o medio mecánico, agás que esta instalación xa estea dispoñible ou non se precise. </p>
    <p>• Documentación gráfica identificativa de cada un dos medios mecánicos que se solicita manipular no porto, que inclúa detalles técnicos e fotografías xerais e de detalle. Deberá achegarse detalle da chapa identificativa de cada medio mecánico co seu número de serie.</p>
    <p>• Análise de riscos da actividade e medidas de mitigación, tanto en materia de seguridade como de ambiente.</p>
    <p>• Documentación xustificativa de ter constituído garantía na Caixa Xeral de Depósitos de 12.000 € (non necesaria en caso de prórroga). No suposto de presentar solicitudes en varias zonas admitirase a achega do mesmo depósito de fianza para todas as solicitudes.</p>
    <p>• Persoa xurídica: escritura acreditativa da constitución da sociedade inscrita no rexistro mercantil.</p>
    <p>• Persoa xurídica: poder de representación outorgado a favor do solicitante debidamente verificada a súa suficiencia, e inscrito, se é o caso, no rexistro pertinente, agás que a representación se desprenda dos documentos anteriormente citados. </p>
    <p>De conformidade co artigo 28.3 da Lei 39/2015, do 1 de outubro, do procedemento administrativo común das administracións públicas, non será necesario achegar os documentos que xa foron presentados anteriormente pola persoa interesada ante calquera Administración. Neste caso, a persoa interesada deberá indicar en que momento e ante que órgano administrativo presentou os ditos documentos, que serán recadados electronicamente a través das redes corporativas ou mediante consulta ás plataformas de intermediación de datos ou outros sistemas electrónicos habilitados para o efecto, agás que conste no procedemento a oposición expresa da persoa interesada.</p>
    <p>De forma excepcional, se non se poden obter os citados documentos, poderá solicitarse novamente á persoa interesada a súa achega.</p>
    <p>2. A documentación complementaria deberá presentarse electronicamente. </p>
    <p>Se algunha das persoas interesadas presenta a documentación complementaria presencialmente, será requirida para que a emende a través da súa presentación electrónica. Para estes efectos, considerarase como data de presentación aquela en que sexa realizada a emenda.</p>
    <p>As persoas interesadas responsabilizaranse da veracidade dos documentos que presenten. Excepcionalmente, cando a relevancia do documento no procedemento o exixa ou existan dúbidas derivadas da calidade da copia, a Administración poderá solicitar de maneira motivada o cotexo das copias achegadas pola persoa interesada.</p>
    <p>3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del. </p>
    <p>4. No caso de que algún dos documentos que se presente de forma electrónica supere os tamaños máximos establecidos ou teña un formato non admitido pola sede electrónica da Xunta de Galicia, permitirase a presentación deste de forma presencial dentro dos prazos previstos e na forma indicada no parágrafo anterior. A información actualizada sobre o tamaño máximo e os formatos admitidos pode consultarse na sede electrónica da Xunta de Galicia.</p>
    <p>Décimo primeira. Documentación complementaria do procedemento con código IF504B de autoprestación de servizo á pasaxe, que comprende o embarque e desembarque de pasaxeiros e pasaxeiras, así como a carga e descarga de equipaxes e vehículos </p>
    <p>1. As persoas interesadas deberán achegar coa solicitude a seguinte documentación:</p>
    <p>• Anexo III, modelo de solicitude, procedemento IF504B.</p>
    <p>• Folla de asento de cada un do/dos buque/s no rexistro marítimo español do Ministerio de Fomento. </p>
    <p>• Certificado/informe da administración marítima de aptitude do buque/embarcación para realizar o servizo de pasaxe solicitado, incluídos os de substitución, de acordo coas exixencias de seguridade marítima e no cal quede constancia do número máximo de pasaxeiros permitidos.</p>
    <p>• Certificados de navegabilidade do buque proposto para realizar o servizo e, se é o caso, dos que se propoñan en substitución. </p>
    <p>• Documentación técnica descritiva dos medios de que dispón a embarcación para garantir a eliminación de barreiras no embarque/desembarque, que inclúa planos e fotografías das pasarelas de acceso, ramplas ou outros equipamentos. </p>
    <p>• No suposto de solicitar instalación de punto de venda de billetes: documentación descritiva do punto de venda solicitado, sexa unha caseta ou un caixeiro, con indicación das dimensións, características, material e tipoloxía. Deberán achegarse fotografías e/ou documentación gráfica reflectida en catálogos. </p>
    <p>• Acreditación da solvencia económica e financeira: no suposto de que o solicitante non poida acreditar un volume anual de negocio, referido ao mellor exercicio dentro dos tres últimos anos enteiros coas contías mínimas indicadas a continuación para cada tipo de tráfico, deberá achegar xustificante de ter formalizado un seguro de indemnización civil por riscos profesionais por importe igual ou superior ás citadas contías: </p>
    <p>Tráfico regular: 165.000 €.</p>
    <p>Tráfico regular de tempada: 120.000 €.</p>
    <p>Tráfico turístico con continuidade 75.000 €.</p>
    <p>Tráfico turístico sen continuidade: 22.500 €.</p>
    <p>Tráfico discrecional e/ou realizado con embarcación da 6ª lista de ata 12 pasaxeiros: 10.000 €.</p>
    <p>A acreditación de solvencia realízase mediante declaración efectuada no propio modelo de solicitude e Portos de Galicia poderá requirir aqueles documentos que considere oportunos para a súa comprobación. </p>
    <p>• No suposto de que se utilice un posto de atracada localizado no ámbito dunha concesión, deberá achegar precontrato de cesión ou compromiso de formalizar contrato de uso, o cal non terá que ser en exclusividade. </p>
    <p>• Persoas xurídicas: escritura acreditativa da constitución da sociedade inscrita no rexistro mercantil. </p>
    <p>• Persoas xurídicas: poder de representación outorgado a favor do solicitante debidamente verificada a súa suficiencia, e inscrito, se é o caso, no rexistro pertinente, agás que a representación se desprenda dos documentos anteriormente citados.</p>
    <p>• Inscrición no rexistro de empresas operadoras do transporte marítimo. </p>
    <p>De conformidade co artigo 28.3 da Lei 39/2015, do 1 de outubro, do procedemento administrativo común das administracións públicas, non será necesario achegar os documentos que xa foron presentados anteriormente pola persoa interesada ante calquera Administración. Neste caso, a persoa interesada deberá indicar en que momento e ante que órgano administrativo presentou os ditos documentos, que serán recadados electronicamente a través das redes corporativas ou mediante consulta ás plataformas de intermediación de datos ou outros sistemas electrónicos habilitados para o efecto, agás que conste no procedemento a oposición expresa da persoa interesada.</p>
    <p>De forma excepcional, se non se poden obter os citados documentos, poderá solicitarse novamente á persoa interesada a súa achega.</p>
    <p>2. A documentación complementaria deberá presentarse electronicamente. </p>
    <p>Se algunha das persoas interesadas presenta a documentación complementaria presencialmente, será requirida para que a emende a través da súa presentación electrónica. Para estes efectos, considerarase como data de presentación aquela en que sexa realizada a emenda.</p>
    <p>As persoas interesadas responsabilizaranse da veracidade dos documentos que presenten. Excepcionalmente, cando a relevancia do documento no procedemento o exixa ou existan dúbidas derivadas da calidade da copia, a Administración poderá solicitar de maneira motivada o cotexo das copias achegadas pola persoa interesada.</p>
    <p>3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del. </p>
    <p>4. No caso de que algún dos documentos que se presente de forma electrónica supere os tamaños máximos establecidos ou teña un formato non admitido pola sede electrónica da Xunta de Galicia, permitirase a presentación deste de forma presencial dentro dos prazos previstos e na forma indicada no parágrafo anterior. A información actualizada sobre o tamaño máximo e os formatos admitidos pode consultarse na sede electrónica da Xunta de Galicia.</p>
    <p>Décimo segunda. Documentación complementaria do procedemento con código IF504C, da actividade comercial portuaria de consignación de buques</p>
    <p>1. As persoas interesadas deberán achegar coa solicitude a seguinte documentación:</p>
    <p>• Anexo VII, modelo de solicitude, procedemento IF504C.</p>
    <p>• Documentación xustificativa de ter constituído garantía na Caixa Xeral de Depósitos de 3.000 € por cada porto solicitado cun máximo de 21.000 € (non necesaria en caso de prórroga). No suposto de presentar solicitudes en varias zonas admitirase a achega do mesmo depósito de fianza para todas as solicitudes.</p>
    <p>• Persoas xurídicas: escritura acreditativa da constitución da sociedade inscrita no rexistro mercantil. </p>
    <p>• Persoas xurídicas: poder de representación outorgado a favor do solicitante debidamente verificada a súa suficiencia, e inscrito, se é o caso, no rexistro pertinente, agás que a representación se desprenda dos documentos anteriormente citados.</p>
    <p>• Certificado de inscrición no rexistro de consignatarios.</p>
    <p>De conformidade co artigo 28.3 da Lei 39/2015, do 1 de outubro, do procedemento administrativo común das administracións públicas, non será necesario achegar os documentos que xa foron presentados anteriormente pola persoa interesada ante calquera Administración. Neste caso, a persoa interesada deberá indicar en que momento e ante que órgano administrativo presentou os ditos documentos, que serán recabados electronicamente a través das redes corporativas ou mediante consulta ás plataformas de intermediación de datos ou outros sistemas electrónicos habilitados para o efecto, agás que conste no procedemento a oposición expresa da persoa interesada.</p>
    <p>De forma excepcional, se non se poden obter os citados documentos, poderá solicitarse novamente á persoa interesada a súa achega.</p>
    <p>2. A documentación complementaria deberá presentarse electronicamente. </p>
    <p>Se algunha das persoas interesadas presenta a documentación complementaria presencialmente, será requirida para que a emende a través da súa presentación electrónica. Para estes efectos, considerarase como data de presentación aquela en que sexa realizada a emenda.</p>
    <p>As persoas interesadas responsabilizaranse da veracidade dos documentos que presenten. Excepcionalmente, cando a relevancia do documento no procedemento o exixa ou existan dúbidas derivadas da calidade da copia, a Administración poderá solicitar de maneira motivada o cotexo das copias achegadas pola persoa interesada.</p>
    <p>3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del. </p>
    <p>4. No caso de que algún dos documentos que se presente de forma electrónica supere os tamaños máximos establecidos ou teña un formato non admitido pola sede electrónica da Xunta de Galicia, permitirase a presentación deste de forma presencial dentro dos prazos previstos e na forma indicada no parágrafo anterior. A información actualizada sobre o tamaño máximo e os formatos admitidos pode consultarse na sede electrónica da Xunta de Galicia.</p>
    <p>Décimo terceira. Documentación complementaria do procedemento con código IF504D, da actividade comercial de posta á disposición de medios mecánicos</p>
    <p>1. As persoas interesadas deberán achegar coa solicitude a seguinte documentación :</p>
    <p>• Anexo IX, modelo de solicitude, procedemento IF504D.</p>
    <p>• Plano da parcela onde se localiza a superficie solicitada para realizar a actividade e/ou para o depósito do/dos medio/s mecánico/s en coordenadas UTM.</p>
    <p>• Documento técnico correspondente á instalación da acometida de subministración de enerxía eléctrica para o medio mecánico, agás que esta instalación xa estea dispoñible ou non se precise. </p>
    <p>• Cando o obxecto da autorización sexa a posta á disposición dun medio mecánico con finalidade comercial para prestar a terceiros: información económico-financeira da actividade que se vai desenvolver, que deberá incluír o réxime tarifario e a previsión xustificada do importe neto anual da cifra de negocio mediante declaración no formulario. </p>
    <p>• Documentación gráfica identificativa de cada un dos medios mecánicos que se solicita manipular no porto, que inclúa detalles técnicos e fotografías xerais e de detalle. Deberá achegarse detalle da chapa identificativa de cada medio mecánico co seu número de serie.</p>
    <p>• Análise de riscos da actividade e medidas de mitigación, tanto en materia de seguridade como de ambiente.</p>
    <p>• Persoas xurídicas: escritura acreditativa da constitución da sociedade inscrita no rexistro mercantil. </p>
    <p>• Persoas xurídicas: poder de representación outorgado a favor do solicitante debidamente verificada a súa suficiencia, e inscrito, se é o caso, no rexistro pertinente, agás que a representación se desprenda dos documentos anteriormente citados.</p>
    <p>De conformidade co artigo 28.3 da Lei 39/2015, do 1 de outubro, do procedemento administrativo común das administracións públicas, non será necesario achegar os documentos que xa foron presentados anteriormente pola persoa interesada ante calquera Administración. Neste caso, a persoa interesada deberá indicar en que momento e ante que órgano administrativo presentou os ditos documentos, que serán recadados electronicamente a través das redes corporativas ou mediante consulta ás plataformas de intermediación de datos ou outros sistemas electrónicos habilitados para o efecto, agás que conste no procedemento a oposición expresa da persoa interesada.</p>
    <p>De forma excepcional, se non se poden obter os citados documentos, poderá solicitarse novamente á persoa interesada a súa achega.</p>
    <p>2. A documentación complementaria deberá presentarse electronicamente. </p>
    <p>Se algunha das persoas interesadas presenta a documentación complementaria presencialmente, será requirida para que a emende a través da súa presentación electrónica. Para estes efectos, considerarase como data de presentación aquela en que sexa realizada a emenda.</p>
    <p>As persoas interesadas responsabilizaranse da veracidade dos documentos que presenten. Excepcionalmente, cando a relevancia do documento no procedemento o exixa ou existan dúbidas derivadas da calidade da copia, a Administración poderá solicitar de maneira motivada o cotexo das copias achegadas pola persoa interesada.</p>
    <p>3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del. </p>
    <p>4. No caso de que algún dos documentos que se presente de forma electrónica supere os tamaños máximos establecidos ou teña un formato non admitido pola sede electrónica da Xunta de Galicia, permitirase a presentación deste de forma presencial dentro dos prazos previstos e na forma indicada no paragrafo anterior. A información actualizada sobre o tamaño máximo e os formatos admitidos pode consultarse na sede electrónica da Xunta de Galicia.</p>
    <p>Décimo cuarta. Documentación complementaria do procedemento IF504E, de actividade comercial portuaria de subministración de combustible a buques, e outras instalacións fixas e móbiles, mediante medios móbiles terrestres</p>
    <p>1. As persoas interesadas deberán achegar coa solicitude a seguinte documentación:</p>
    <p>• Anexo XI, modelo de solicitude, procedemento IF504E.</p>
    <p>• Documentación xustificativa de ter constituído garantía na Caixa Xeral de Depósitos de 6.000 € por porto solicitado, cun importe mínimo de 50.000 € (non necesaria en caso de prórroga). No suposto de presentar solicitudes en varias zonas admitirase a achega do mesmo depósito de fianza para todas elas sempre e cando o seu importe depositado cubra os 6.000 € por porto solicitado. Na garantía deben indicarse expresamente os portos solicitados.</p>
    <p>• Certificado/s ADR do/dos vehículo/s con que se vaia realizar a subministración.</p>
    <p>• Acreditación de habilitación de conselleiro/s de seguridade designados pola empresa ante as autoridades de transporte. </p>
    <p>• Análise de riscos da actividade e medidas de mitigación, tanto en materia de seguridade como de ambiente, mediante a presentación dunha ficha descritiva e identificación dos riscos e as medidas e medios anticontaminación previstos en cada un dos portos solicitados.</p>
    <p>• Información descritiva do kit de emerxencias anticontaminación que se instalará obrigatoriamente en cada porto autorizado, con indicación do seu contido en produtos e cantidade, descrición xeométrica do contedor para aloxar o kit e documentación gráfica que reflicta a localización proposta en cada porto, en coordenadas UTM.</p>
    <p>• Plano/s de localización do punto de subministración e itinerario de entrada/saída do/s porto/s propostos.</p>
    <p>• Persoas xurídicas: escritura acreditativa da constitución da sociedade inscrita no rexistro mercantil. </p>
    <p>• Persoas xurídicas: poder de representación outorgado a favor do solicitante debidamente verificada a súa suficiencia, e inscrito, se é o caso, no rexistro pertinente, agás que a representación se desprenda dos documentos anteriormente citados.</p>
    <p>De conformidade co artigo 28.3 da Lei 39/2015, do 1 de outubro, do procedemento administrativo común das administracións públicas, non será necesario achegar os documentos que xa foron presentados anteriormente pola persoa interesada ante calquera Administración. Neste caso, a persoa interesada deberá indicar en que momento e ante que órgano administrativo presentou os ditos documentos, que serán recadados electronicamente a través das redes corporativas ou mediante consulta ás plataformas de intermediación de datos ou outros sistemas electrónicos habilitados para o efecto, agás que conste no procedemento a oposición expresa da persoa interesada.</p>
    <p>De forma excepcional, se non se poden obter os citados documentos, poderá solicitarse novamente á persoa interesada a súa achega.</p>
    <p>2. A documentación complementaria deberá presentarse electronicamente. </p>
    <p>Se algunha das persoas interesadas presenta a documentación complementaria presencialmente, será requirida para que a emende a través da súa presentación electrónica. Para estes efectos, considerarase como data de presentación aquela en que sexa realizada a emenda.</p>
    <p>As persoas interesadas responsabilizaranse da veracidade dos documentos que presenten. Excepcionalmente, cando a relevancia do documento no procedemento o exixa ou existan dúbidas derivadas da calidade da copia, a Administración poderá solicitar de maneira motivada o cotexo das copias achegadas pola persoa interesada.</p>
    <p>3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del. </p>
    <p>4. No caso de que algún dos documentos que se presente de forma electrónica supere os tamaños máximos establecidos ou teña un formato non admitido pola sede electrónica da Xunta de Galicia, permitirase a presentación deste de forma presencial dentro dos prazos previstos e na forma indicada no parágrafo anterior. A información actualizada sobre o tamaño máximo e os formatos admitidos pode consultarse na sede electrónica da Xunta de Galicia.</p>
    <p>Décimo quinta. Comprobación de datos dos procedementos con código IF504A, IF504B, IF504C, IF504D e IF504E</p>
    <p>1. Para a tramitación destes procedementos consultaranse automaticamente os datos incluídos nos seguintes documentos en poder da Administración actuante ou elaborados polas administracións públicas, agás que a persoa interesada se opoña á súa consulta: </p>
    <p>• DNI/NIE da persoa solicitante.</p>
    <p>• DNI/NIE da persoa representante.</p>
    <p>• Certificado de estar ao día no pagamento coa Seguridade Social.</p>
    <p>• Certificado de estar ao día no pagamento das débedas coa Administración pública da Comunidade Autónoma.</p>
    <p>• NIF da entidade solicitante.</p>
    <p>• NIF da entidade representante.</p>
    <p>• Certificado de estar ao día no pagamento de obrigas tributarias coa AEAT.</p>
    <p>• Certificado de domicilio fiscal.</p>
    <p>• Imposto de actividades económicas (IAE).</p>
    <p>2. No caso de que as persoas interesadas se opoñan a esta consulta, deberán indicalo no recadro correspondente habilitado no formulario de inicio e achegar os documentos.</p>
    <p>Cando así o exixa a normativa aplicable solicitarase o consentimento expreso da persoa interesada para realizar a consulta.</p>
    <p>3. Excepcionalmente, no caso de que algunha circunstancia imposibilite a obtención dos citados datos, poderase solicitar ás persoas interesadas a presentación dos documentos correspondentes.</p>
    <p>Décimo sexta. Resolución da solicitude</p>
    <p>1. Recibidas as solicitudes, e unha vez analizados a documentación achegada e o cumprimento dos requisitos impostos pola lexislación vixente e nos pregos reguladores, incluídos os requisitos técnicos e humanos no caso das autorizacións de prestación de servizos, Portos de Galicia resolverá a solicitude autorizándoa ou denegándoa.</p>
    <p>2. O prazo máximo para resolver o expediente será de tres (3) meses; transcorrido este sen que se dite resolución expresa, a correspondente solicitude entenderase desestimada.</p>
    <p>3. As resolucións tanto de autorización como de denegación deberán ser motivadas; en calquera caso, Portos de Galicia reserva para si a facultade discrecional de rexeitar solicitudes ou modificar sensiblemente o seu contido, cando razóns estritas de explotación portuaria fagan imposible outorgar unha autorización ou motiven o seu outorgamento baixo condicións distintas das solicitadas. </p>
    <p>Décimo sétima. Aboamento das taxas portuarias </p>
    <p>A persoa titular da autorización deberá aboar a taxa portuaria vixente en cada momento aplicable polo exercicio de actividades comerciais, industriais e de servizos, incluídas na Lei 6/2003, de taxas, prezos e exaccións reguladoras da Comunidade Autónoma de Galicia. Estas taxas serán fixadas na autorización en función da actividade autorizada.</p>
    <p>Tamén será de aplicación, no suposto de que se ocupe superficie de xeito puntual, a taxa E-2 de ocupación de superficie ou a taxa E-3 se se emprega o servizo de subministración de auga e electricidade da Lei 6/2003, de taxas, prezos e exaccións reguladoras.</p>
    <p>Décimo oitava. Notificación</p>
    <p>1. As notificacións de resolucións e actos administrativos practicaranse só por medios electrónicos, nos termos previstos na normativa reguladora do procedemento administrativo común. </p>
    <p>2. De conformidade co artigo 45.2 da Lei 4/2019, do 17 de xullo, de administración dixital de Galicia, as notificacións electrónicas practicaranse mediante a comparecencia na sede electrónica da Xunta de Galicia e a través do Sistema de notificación electrónica de Galicia-Notifica.gal. Este sistema remitirá ás persoas interesadas avisos da posta á disposición das notificacións á conta de correo e/ou teléfono móbil que consten na solicitude. Estes avisos non terán, en ningún caso, efectos de notificación practicada e a súa falta non impedirá que a notificación sexa considerada plenamente válida.</p>
    <p>3. De conformidade co artigo 47 da Lei 4/2019, do 17 de xullo, de administración dixital de Galicia, as persoas interesadas deberán crear e manter o seu enderezo electrónico habilitado único a través do Sistema de notificación electrónica de Galicia-Notifica.gal, para todos os procedementos administrativos tramitados pola Administración xeral e as entidades instrumentais do sector público autonómico. En todo caso, a Administración xeral e as entidades do sector público autonómico de Galicia poderán de oficio crear o indicado enderezo, para os efectos de asegurar o cumprimento polas persoas interesadas da súa obriga de relacionarse por medios electrónicos.</p>
    <p>4. As notificacións entenderanse practicadas no momento en que se produza o acceso ao seu contido, entendéndose rexeitada cando transcorresen dez días naturais desde a posta á disposición da notificación sen que se acceda ao seu contido.</p>
    <p>5. Se o envío da notificación electrónica non é posible por problemas técnicos practicarase a notificación polos medios previstos na normativa reguladora do procedemento administrativo común.</p>
    <p>Décimo novena. Trámites administrativos posteriores á presentación de solicitudes</p>
    <p>Todos os trámites administrativos que as persoas interesadas deban realizar durante a tramitación deste procedemento deberán ser realizados electronicamente accedendo á Carpeta cidadá da persoa interesada dispoñible na sede electrónica da Xunta de Galicia. </p>
    <p>Disposición adicional primeira. Actualización de modelos normalizados</p>
    <p>De conformidade coa disposición adicional sexta da Lei 4/2019, do 17 de xullo, de administración dixital de Galicia, o/os modelo/s normalizado/s aplicable/s na tramitación do/dos procedemento/s regulado/s nesta disposición, poderá/n ser actualizado/s co fin de mantelo/s adaptado/s á normativa vixente. Para estes efectos, será suficiente a publicación do/dos modelo/s actualizado/s na sede electrónica da Xunta de Galicia, onde estará/n permanentemente accesible/s para todas as persoas interesadas, sen que sexa necesaria unha nova publicación no Diario Oficial de Galicia.</p>
    <p>Disposición derradeira. Entrada en vigor</p>
    <p>A presente resolución entrará en vigor o día seguinte ao da súa publicación no Diario Oficial de Galicia.</p>
    <p>Anexo I: Solicitude (procedemento IF504A). </p>
    <p>Anexo II: Certificado de formalización do seguro de responsabilidade civil (procedemento IF504A).</p>
    <p>Anexo III. Solicitude (procedemento IF504B).</p>
    <p>Anexo IV. Comunicación da prestación de servizo discrecional previamente autorizado (procedemento IF504B).</p>
    <p>Anexo V. Comunicación de solicitude de modificación de período de prestación efectivo do servizo (procedemento IF504B). </p>
    <p>Anexo VI. Certificado de formalización do seguro de responsabilidade civil e obrigatorio de viaxeiros (procedemento IF504B). </p>
    <p>Anexo VII. Solicitude (procedemento IF504C).</p>
    <p>Anexo VIII. Certificado de formalización do seguro de responsabilidade civil (procedemento IF504C).</p>
    <p>Anexo IX. Solicitude (procedemento IF504D).</p>
    <p>Anexo X. Certificado de formalización do seguro de responsabilidade civil (procedemento IF504D).</p>
    <p>Anexo XI. Solicitude (procedemento IF504E). </p>
    <p>Anexo XII. Declaración previa de subministración de combustible e/ou lubricante a granel a buques e instalacións portuarias mediante medios móbiles terrestres (procedemento IF504E).</p>
    <p>Anexo XIII. Certificado de formalización do seguro de responsabilidade civil (procedemento IF504E).</p>
    <p>Anexo XIV. Prego de condicións xerais polas que se rexerán as autorizacións administrativas de actividade comercial portuaria de consignación de buques en portos e instalacións portuarias dependentes da Comunidade Autónoma de Galicia, procedemento IF504C.</p>
    <p>Anexo XV. Prego de condicións xerais polas que se rexerán as autorizacións administrativas de actividades comerciais de posta á disposición de medios mecánicos en portos e instalacións portuarias da Comunidade Autónoma de Galicia, procedemento IF504D.</p>
    <p>Anexo XVI. Prego de condicións xerais polas que se rexerán as autorizacións administrativas de actividade comercial portuaria de subministración de combustible a buques, e outras instalacións fixas e móbiles, mediante medios móbiles terrestres en portos de instalacións portuarias dependentes de Portos de Galicia, procedemento IF504E.</p>


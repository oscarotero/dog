---
date: '2018-08-27'
id: G0422-090818-0001
page: 39198
number: 162
agency: Consellería de Medio Ambiente e Ordenación do Territorio
section: I. Disposicións xerais.
title: >-
  DECRETO 83/2018, do 26 de xullo, polo que se aproba o Plan básico autonómico
  de Galicia.
range: Decreto
url: >-
  https://www.xunta.gal/dog/Publicados/2018/20180827/AnuncioG0422-090818-0001_gl.html
---
<p>A Lei 2/2016, do 10 de febreiro, do solo de Galicia, recolle, entre os seus obxectivos, o de dotar de seguridade xurídica o ordenamento urbanístico, para o que considera imprescindible que todos os concellos de Galicia dispoñan dun instrumento de planeamento que ordene o seu termo municipal. Porén, sen prexuízo do mantemento dos plans xerais de ordenación municipal e dos seus plans de desenvolvemento, introduce entre as figuras de planeamento urbanístico o Plan básico autonómico e os plans básicos municipais.</p>
    <p>Estes instrumentos enmárcanse como unha das novidades da vixente normativa urbanística autonómica, para dar cumprida resposta á necesidade de dotar dunha ordenación básica a totalidade dos concellos de Galicia para que adquiran plena seguridade xurídica nas accións sobre o territorio, sen que iso supoña conculcar o principio de autonomía local, expresamente regulado na Constitución española.</p>
    <p>O Plan básico autonómico formúlase pola Consellería de Medio Ambiente e Ordenación do Territorio ao abeiro do disposto nos artigos 49 e 50 da Lei 2/2016, do 10 de febreiro, e 90 e seguintes do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro, e constitúe o paso intermedio imprescindible para a elaboración dos plans básicos municipais.</p>
    <p>Así, en desenvolvemento do Plan básico autonómico redactará a Administración autonómica, os plans básicos municipais, en colaboración e coa participación dos concellos de menos de 5.000 habitantes que non conten cun instrumento de planeamento xeral e terán por obxecto dotar os ditos concellos dunha ordenación básica que estará vixente ata que xurdan iniciativas ou razóns determinantes dunha maior complexidade urbanística que aconsellen a formulación dun plan xeral de ordenación municipal polo respectivo municipio.</p>
    <p>Deste xeito, todos os concellos galegos dotaranse dun instrumento urbanístico básico que lles permitirá ofrecer unha capacidade de acollida residencial e económica que dea resposta ao desenvolvemento elemental dunha certa actividade urbanística, pero sen establecer criterios de crecemento urbano.</p>
    <p>Por outra banda, cómpre sinalar que o precedente inmediato do Plan básico autonómico son as Normas complementarias e subsidiarias de planeamento provinciais aprobadas no ano 1991. O tempo transcorrido desde entón, con máis de vinte e cinco anos, e tres leis do solo de Galicia de por medio, con profundos cambios a prol da conservación efectiva dos espazos non aptos para acolleren edificacións alleas á súa natureza; a nova tecnoloxía cartográfica dispoñible respecto do coñecemento territorial; e no cualitativo cambio social desde o punto de vista da sostibilidade, suxiren un novo marco xenérico da regulación urbanística na Comunidade Autónoma, capaz de adaptarse á nova realidade e de servir de apoio a todos os concellos e, nomeadamente, a aqueles cunha escasa complexidade urbanística, pero que poidan desenvolver unha planificación básica para satisfacer as súas necesidades de ordenación.</p>
    <p>De acordo co establecido na disposición transitoria sétima do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro, as normas complementarias e subsidiarias de planeamento da Coruña, Lugo, Ourense e Pontevedra, aprobadas segundo a Orde do 14 de maio de 1991, manterán a súa vixencia e seguirán sendo de aplicación ata o momento da aprobación definitiva do Plan básico autonómico.</p>
    <p>De conformidade co disposto nos artigos 49 da Lei 2/2016, do 10 de febreiro, e 90 do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro, o Plan básico autonómico é o instrumento de planeamento urbanístico que ten por obxecto delimitar, en toda a Comunidade Autónoma de Galicia, as afeccións derivadas da lexislación sectorial que inciden sobre o territorio e identificar os asentamentos de poboación existentes.</p>
    <p>A tal efecto, o Plan básico autonómico reflicte os ámbitos de afección que, sobre o territorio, establece a normativa sectorial de aplicación, tanto autonómica como estatal. Así, desde a perspectiva da normativa sectorial, o Plan básico autonómico constitúe un documento de referencia en canto reflicte as afeccións e zonas de protección reguladas pola respectiva normativa sectorial vixente, nun único conxunto de planos sobre a totalidade do territorio da Comunidade Autónoma.</p>
    <p>En todo caso, as afeccións sectoriais que se reflicten no Plan básico autonómico teñen carácter declarativo, sen eficacia normativa, prevalecendo, en caso de discrepancia, as disposicións e afeccións derivadas da respectiva lexislación sectorial, estatal ou autonómica, sobre a información reflectida na cartografía do Plan básico autonómico, polo que nin clasifica nin categoriza o solo aos efectos urbanísticos.</p>
    <p>Por outra banda, o Plan básico autonómico incorpora as determinacións dos diferentes instrumentos de ordenación do territorio aprobados de conformidade coa lexislación de ordenación do territorio de Galicia, de xeito que resulte clara a súa incidencia sobre cada zona do ámbito autonómico.</p>
    <p>Os cambios derivados da aprobación dos instrumentos de ordenación do territorio, así como as modificacións que se produzan nas afeccións sobre o territorio, consonte a respectiva lexislación sectorial, en canto constitúe a súa normativa reguladora, resultarán directamente vinculantes desde a súa entrada en vigor.</p>
    <p>Non obstante e, de conformidade co disposto no artigo 90.4 do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro, o Plan básico autonómico deberá actualizarse en función dos cambios derivados das modificacións das afeccións sectoriais e da aprobación dos instrumentos de ordenación do territorio, por canto constitúe unha peza viva, radiográfica do acontecer normativo que afecta o territorio da Comunidade Autónoma, ao que necesariamente deberán acudir os diversos axentes que actúan sobre o territorio nunha permanente revisión do estado da cuestión, que deberá dotar de transparencia e axilidade as accións planificadoras futuras.</p>
    <p>Para tal efecto, a súa cartografía deberá ser obxecto de oportuna actualización mediante a publicación do correspondente anuncio no <em>Diario Oficial de Galicia</em> con indicación dos cambios operados e cunha periodicidade mínima anual, en atención á natureza de documento dinámico da que participa o Plan básico autonómico.</p>
    <p>No que atinxe aos asentamentos de poboación, o Plan básico autonómico identifica os asentamentos existentes na Comunidade Autónoma de Galicia. O plan clasifica os diferentes asentamentos de poboación de acordo co sistema de asentamentos establecido nas directrices de ordenación do territorio de Galicia, diferenciando os asentamentos do sistema de grandes cidades, os do sistema urbano intermedio, os nodos para o equilibrio do territorio, os núcleos principais dos restantes concellos e parroquias rurais e outros asentamentos.</p>
    <p>Esta identificación servirá de base para a delimitación e categorización dos núcleos rurais e dos terreos que sexan clasificados como solo urbano consolidado polos plans básicos municipais. Así mesmo, incorpora directamente a identificación dos asentamentos xa delimitados polos instrumentos de planeamento vixentes.</p>
    <p>Finalmente, establece as disposicións xerais sobre os diferentes usos do solo e da edificación que resultan de aplicación común ás súas ordenanzas tipo particulares, que serán incorporadas nos plans básicos municipais en función das características propias de cada concello e das clases e categorías de solo. Así mesmo, estas ordenanzas tamén poderán ser utilizadas de xeito orientativo, como base ou referencia na elaboración dos plans xerais de ordenación municipal, cando se considere oportuno.</p>
    <p>No que atinxe ao alcance das determinacións do Plan básico autonómico, este instrumento será de aplicación nos concellos que carezan de plan xeral de ordenación municipal e terá carácter complementario do planeamento municipal naqueles concellos que dispoñan del. En virtude deste carácter complementario, as determinacións do Plan básico autonómico serán de aplicación para suplir as posibles indeterminacións e lagoas do planeamento municipal vixente. Ademais, as ordenanzas tipo do plan poderán ser utilizadas como base ou referencia na elaboración dos plans xerais de ordenación municipal cando se considere oportuno.</p>
    <p>A formulación e aprobación do Plan básico autonómico axustouse ao procedemento establecido nos artigos 50 da Lei 2/2016, do 10 de febreiro, e 102 do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro.</p>
    <p>Así, con data no 10 de xullo de 2017 a Dirección Xeral de Ordenación do Territorio e Urbanismo solicitou o inicio da avaliación ambiental estratéxica ordinaria ao abeiro do disposto na Lei 21/2013, do 9 de decembro, de avaliación ambiental, e nos artigos 46.1.a) e 50.1 da Lei 2/2016, do 10 de febreiro, e concordantes do seu Regulamento, formulando o órgano ambiental, mediante Resolución do 16 de outubro de 2017, o documento de alcance do estudo ambiental estratéxico, tras identificar e consultar as administracións públicas afectadas e as persoas interesadas.</p>
    <p>A persoa titular da consellería de Medio Ambiente e Ordenación do Territorio, con data do 14 de decembro de 2017, acordou aprobar inicialmente o Plan básico autonómico e sometelo a información pública durante o prazo de dous meses, mediante anuncio que se publicou no <em>Diario Oficial de Galicia</em> número 242 do 22 de decembro de 2017, nos catro boletíns oficiais das provincias e en nove diarios dos de maior difusión da Comunidade Autónoma.</p>
    <p>A documentación sometida a información pública incluía todos os documentos integrantes do expediente tramitado, incluídos un resumo executivo, o estudo ambiental estratéxico e un resumo non técnico do estudo ambiental estratéxico.</p>
    <p>No anuncio sinalado anteriormente, indicábase que, durante o referido prazo, calquera persoa podería examinar o documento e presentar ante a Consellería de Medio Ambiente e Ordenación do Territorio as alegacións, documentos e xustificacións que se considerasen pertinentes. Así mesmo, facilitouse a achega por vía telemática de alegacións, poñéndose á disposición da cidadanía o documento aprobado inicialmente a través dun enlace na páxina web da Consellería de Medio Ambiente e Ordenación do Territorio.</p>
    <p>Segundo o previsto nos artigos 50.3 da Lei 2/2016, do 10 de febreiro, e 102.3 do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro, solicitouse a todos os concellos de Galicia informe determinante, realizáronse as consultas previstas no documento de alcance do estudo ambiental estratéxico e solicitáronse ás administracións públicas competentes os informes sectoriais preceptivos. Simultaneamente, foron consultadas as empresas ou entidades titulares dos sistemas de infraestruturas de redes de servizos para que facilitasen información sobre os seus plans de investimento en infraestruturas aprobados, así como sobre planificación estratéxica plurianual para a súa adecuada coordinación coa planificación urbanística.</p>
    <p>Unha vez finalizado o período de información pública e analizadas todas as alegacións, consultas e informes sectoriais emitidos, procedeuse á modificación do documento aprobado inicialmente e á elaboración da proposta final do Plan básico autonómico, remitíndose ao órgano ambiental o expediente de avaliación ambiental estratéxica completo, quen, mediante Anuncio do 2 de xullo de 2018, (DOG do 13 de xullo de 2018), fixo pública a declaración ambiental estratéxica correspondente ao procedemento de avaliación ambiental estratéxica ordinaria do Plan básico autonómico, e que foi publicada na sede electrónica do órgano ambiental.</p>
    <p>Incorporado o contido da declaración ambiental estratéxica no Plan básico autonómico, elaborouse o extracto co contido sinalado no artigo 82 da Lei 2/2016, do 10 de febreiro, e 199.2 do Regulamento da dita lei, indicándose as medidas adoptadas para o seguimento dos efectos no ambiente da aplicación do plan básico.</p>
    <p>Finalmente, e con carácter previo á aprobación definitiva do Plan básico autonómico, solicitáronse sendos informes sectoriais, estatal e autonómico, en materia de costas, ao abeiro do previsto no artigo 117.2 da Lei 22/1988, do 28 de xullo, de costas, e no artigo 24.2.b) do Decreto 158/2005, do 2 de xuño, polo que se regulan as competencias autonómicas na zona de servidume de protección do dominio público marítimo-terrestre, emitíndose ambos con carácter favorable.</p>
    <p>Unha vez finalizado o seu procedemento de tramitación e cumpridos todos os trámites preceptivos, en cumprimento do previsto no artigo 50.8 da Lei 2/2016, do 10 de febreiro, do solo de Galicia, e 102.8 do Decreto 143/2016, do 22 de setembro, polo que se aproba o regulamento da dita lei, o 20 de xullo de 2018 elevouse o Plan básico autonómico á Comisión Superior de Urbanismo de Galicia, que emitiu informe favorable previo á súa aprobación definitiva polo Consello da Xunta de Galicia.</p>
    <p>Visto canto antecede, de acordo co disposto no artigo 50.8 da Lei 2/2016, do 10 de febreiro, do solo de Galicia, e 102.8 do Regulamento da dita lei aprobado por Decreto 143/2016, do 22 de setembro, e logo de deliberación do Consello da Xunta de Galicia, na súa reunión do vinte e seis de xullo de dos mil dezaoito,</p>
    <h2>DISPOÑO:</h2>
    <p>Artigo único. Aprobación do Plan básico autonómico de Galicia</p>
    <p>1. Apróbase definitivamente o Plan básico autonómico de Galicia, de conformidade coa Lei 2/2016, do 10 de febreiro, do solo de Galicia, e co Decreto 143/2016, do 22 de setembro, polo que se aproba o Regulamento da dita lei, integrado polos seguintes documentos:</p>
    <p>a) Memoria xustificativa dos seus fins, obxectivos e determinacións.</p>
    <p>b) Planos de delimitación dos ámbitos de aplicación dos instrumentos de ordenación do territorio.</p>
    <p>c) Planos de delimitación das afeccións sectoriais.</p>
    <p>d) Plano de identificación dos asentamentos de poboación.</p>
    <p>e) Ordenanzas tipo de edificación e uso do solo.</p>
    <p>f) Catálogo.</p>
    <p>2. A normativa e as ordenanzas do Plan básico autonómico incorpóranse como anexo a este decreto.</p>
    <p>3. O contido íntegro do Plan básico autonómico está dispoñible nas seguintes direccións electrónicas:</p>
    <p>Descargas: http://mapas.xunta.gal/visores/descargas-pba/</p>
    <p>Visor: http://mapas.xunta.gal/visores/pba/</p>
    <p>Disposición derrogatoria única. Derrogación normativa</p>
    <p>Quedan derrogadas as normas complementarias e subsidiarias de planeamento da Coruña, Lugo, Ourense e Pontevedra, aprobadas por Orde do 14 de maio de 1991.</p>
    <p>Disposición derradeira única. Entrada en vigor</p>
    <p>O presente decreto e o plan que este aproba entrarán en vigor de conformidade co previsto no artigo 82 da Lei 2/2016, do 10 de febreiro, do solo de Galicia, e o artigo 199 do Regulamento da dita lei, aprobado polo Decreto 143/2016, do 22 de setembro.</p>
    <p>Santiago de Compostela, vinte e seis de xullo de dous mil dezaoito</p>
    <footer><p>Alberto Núñez Feijóo<br>Presidente</p></footer>
    <p class="dog-firma-izq">Beatriz Mato Otero<br>Conselleira de Medio Ambiente e Ordenación do Territorio</p>
    <h2>ANEXO</h2>
    <h3>Normativa e ordenanzas do Plan básico autonómico</h3>
    <p>ÍNDICE</p>
    <p>TÍTULO I</p>
    <p>Disposicións xerais sobre o Plan básico autonómico</p>
    <p>Artigo 1. Marco normativo</p>
    <p>Artigo 2. Natureza e obxecto</p>
    <p>Artigo 3. Relación cos instrumentos de ordenación do territorio</p>
    <p>Artigo 4. Afeccións derivadas das lexislacións sectoriais sobre o territorio</p>
    <p>Artigo 5. Identificación dos asentamentos de poboación existentes</p>
    <p>Artigo 6. Regulación dos usos do solo e da edificación</p>
    <p>Artigo 7. Ámbito de aplicación</p>
    <p>Artigo 8. Alcance das súas determinacións</p>
    <p>Artigo 9. Vixencia e actualización</p>
    <p>Artigo 10. Planeamento de desenvolvemento</p>
    <p>TÍTULO II</p>
    <p>Réxime de usos do solo e da edificación</p>
    <p>CAPÍTULO I</p>
    <p>Disposicións xerais aos usos do solo</p>
    <p><em>Sección 1ª. Disposicións xerais aos usos do solo</em></p>
    <p>Artigo 11. Condicións xerais relativas ás normas de usos</p>
    <p>Artigo 12. Definicións</p>
    <p>Sección 2ª. Usos globais</p>
    <p>Artigo 13. Usos globais</p>
    <p>Sección 3ª. Usos detallados</p>
    <p>Artigo 14. Categorías de usos detallados</p>
    <p>CAPÍTULO II</p>
    <p>Uso global residencial</p>
    <p>Artigo 15. Definición e usos detallados</p>
    <p>CAPÍTULO III</p>
    <p>Uso global terciario</p>
    <p>Artigo 16. Definición e usos detallados</p>
    <p>Artigo 17. Uso comercial</p>
    <p>Artigo 18. Uso oficinas</p>
    <p>Artigo 19. Uso recreativo</p>
    <p>Artigo 20. Uso hoteleiro</p>
    <p>CAPÍTULO IV</p>
    <p>Uso global industrial</p>
    <p>Artigo 21. Definición e usos detallados</p>
    <p>Artigo 22. Uso produtivo</p>
    <p>Artigo 23. Uso almacenaxe</p>
    <p>CAPÍTULO V</p>
    <p>Uso global dotacional</p>
    <p>Artigo 24. Definición e usos detallados</p>
    <p>Artigo 25. Infraestruturas de comunicacións</p>
    <p>Artigo 26. Servizos urbanos</p>
    <p>Artigo 27. Uso espazos libres e zonas verdes</p>
    <p>Artigo 28. Uso equipamentos</p>
    <p>TÍTULO III</p>
    <p>Condicións xerais da edificación</p>
    <p>CAPÍTULO I</p>
    <p>Disposicións xerais</p>
    <p>Artigo 29. Disposicións xerais</p>
    <p>CAPÍTULO II</p>
    <p>Normas de protección</p>
    <p>Artigo 30. Disposicións xerais</p>
    <p>CAPÍTULO III</p>
    <p>Parámetros sobre tipoloxía e intensidade da edificación</p>
    <p>Artigo 31. Tipoloxía</p>
    <p>Artigo 32. Edificacións auxiliares</p>
    <p>Artigo 33. Índice de edificabilidade</p>
    <p>Artigo 34. Materialización da edificabilidade</p>
    <p>CAPÍTULO IV</p>
    <p>Parámetros sobre parcelas</p>
    <p>Sección 1ª. Disposicións xerais</p>
    <p>Artigo 35. Aliñación</p>
    <p>Artigo 36. Condicións exixibles ás parcelas</p>
    <p>Artigo 37. Normalización de predios</p>
    <p>Sección 2ª. Peches de parcelas</p>
    <p>Artigo 38. Normas xerais</p>
    <p>Artigo 39. Normas particulares</p>
    <p>CAPÍTULO V</p>
    <p>Parámetros sobre posición da edificación</p>
    <p>Artigo 40. Ocupación</p>
    <p>Artigo 41. Recuamentos</p>
    <p>CAPÍTULO VI</p>
    <p>Parámetros sobre volume e forma da edificación</p>
    <p>Sección 1ª. Altura</p>
    <p>Artigo 42. Altura da edificación</p>
    <p>Sección 2ª. Cubertas</p>
    <p>Artigo 43. Cubertas</p>
    <p>Sección 3ª. Regulación dos parámetros exteriores</p>
    <p>Artigo 44. Fachadas</p>
    <p>Sección 4ª. Normas para os corpos voados sobre os espazos públicos</p>
    <p>Artigo 45. Corpos voados pechados e balcóns</p>
    <p>Artigo 46. Chafráns</p>
    <p>Artigo 47. Elementos entrantes e saíntes de fachadas</p>
    <p>Artigo 48. Marquesiñas</p>
    <p>Artigo 49. Toldos</p>
    <p>Artigo 50. Rótulos e outros elementos publicitarios</p>
    <p>Sección 5ª. Patios</p>
    <p>Artigo 51. Patios</p>
    <p>Artigo 52. Accesos aos edificios</p>
    <p>CAPÍTULO VII</p>
    <p>Normas hixiénicas e de calidade da edificación</p>
    <p>Sección 1ª. Disposicións xerais</p>
    <p>Artigo 53. Alcance e contido</p>
    <p>Artigo 54. Disposicións xerais</p>
    <p>Sección 2ª. Normas de urbanización e dos servizos nos edificios</p>
    <p>Artigo 55. Abastecemento de auga e saneamento</p>
    <p>Artigo 56. Enerxía eléctrica</p>
    <p>Artigo 57. Iluminación pública</p>
    <p>Artigo 58. Rede de telecomunicacións</p>
    <p>Artigo 59. Rede viaria e espazos libres</p>
    <p>Artigo 60. Supresión de molestias e utilización sustentable de materiais</p>
    <p>Artigo 61. Estratexias e rede de mobilidade sustentable</p>
    <p>Artigo 62. Condicións a ter en conta nos proxectos de urbanización</p>
    <p>CAPÍTULO VIII</p>
    <p>Réxime das edificacións disconformes co planeamento urbanístico</p>
    <p>Artigo 63. Réxime das edificacións disconformes co planeamento urbanístico </p>
    <p>TÍTULO IV</p>
    <p>Afeccións derivadas da normativa sectorial</p>
    <p>Artigo 64. Prevalencia da normativa sectorial</p>
    <p>CAPÍTULO I</p>
    <p>Normativa sectorial en materia de paisaxe</p>
    <p>Artigo 65. Disposicións xerais</p>
    <p>CAPÍTULO II</p>
    <p>Normativa sectorial en materia de patrimonio cultural</p>
    <p>Artigo 66. Intervencións sobre bens inmobles protexidos polo seu valor cultural</p>
    <p>Artigo 67. Intervencións sobre bens inmobles e predios incluídos en ámbitos delimitados como contornos de protección ou zonas de amortecemento de bens protexidos polo seu valor cultural</p>
    <p>CAPÍTULO III</p>
    <p>Normativa sectorial en materia de costas</p>
    <p>Artigo 68. Disposicións xerais</p>
    <p>CAPÍTULO IV</p>
    <p>Normativa sectorial en materia de aeroportos</p>
    <p>Artigo 69.  Disposicións xerais</p>
    <p>CAPÍTULO V</p>
    <p>Normativa sectorial en materia de portos</p>
    <p>Artigo 70. Disposicións xerais</p>
    <p>CAPÍTULO VI</p>
    <p>Normativa sectorial en materia de ferrocarrís</p>
    <p>Artigo 71. Disposicións xerais</p>
    <p>Artigo 72. Zonas de protección</p>
    <p>CAPÍTULO VII</p>
    <p>Normativa sectorial en materia de estradas</p>
    <p>Artigo 73. Disposicións xerais</p>
    <p>CAPÍTULO VIII</p>
    <p>Normativa sectorial en materia de augas</p>
    <p>Artigo 74. Disposicións xerais</p>
    <p>CAPÍTULO IX</p>
    <p>Normativa sectorial en materia de contaminación acústica e vibratoria</p>
    <p>Artigo 75. Disposicións xerais</p>
    <p>TÍTULO V</p>
    <p>Ordenanzas tipo particulares</p>
    <p>CAPÍTULO I</p>
    <p>Ordenanza reguladora do solo urbano consolidado. Uso residencial. Edificación intensiva</p>
    <p>Sección 1ª. Ámbito de aplicación</p>
    <p>Artigo 76. Ámbito de aplicación</p>
    <p>Sección 2ª. Usos</p>
    <p>Artigo 77. Usos</p>
    <p>Sección 3ª. Condicións da edificación</p>
    <p>Subsección 1ª. Parámetros sobre tipoloxía e intensidade da edificación</p>
    <p>Artigo 78. Tipoloxías edificatorias</p>
    <p>Artigo 79. Ocupación</p>
    <p>Artigo 80. Edificabilidade</p>
    <p>Subsección 2ª. Parámetros sobre parcela</p>
    <p>Artigo 81. Parcela mínima</p>
    <p>Artigo 82. Fronte mínimo de parcela</p>
    <p>Subsección 3ª. Parámetros sobre posición da edificación</p>
    <p>Artigo 83. Recuamentos</p>
    <p>Artigo 84. Fondo edificable</p>
    <p>Subsección 4ª. Parámetros sobre volume e forma da edificación</p>
    <p>Artigo 85. Número de plantas</p>
    <p>Artigo 86. Sotos e semisotos</p>
    <p>Artigo 87. Cuberta</p>
    <p>Artigo 88. Corpos voados</p>
    <p>Artigo 89. Chafráns</p>
    <p>Artigo 90. Entrantes e saíntes do plano de fachadas</p>
    <p>Sección 4ª. Condicións particulares</p>
    <p>Artigo 91. Edificacións auxiliares</p>
    <p>Artigo 92. Peches</p>
    <p>Sección 5ª. Normas de protección e adaptación ao ambiente</p>
    <p>Artigo 93. Normas de protección e adaptación ao ambiente</p>
    <p>CAPÍTULO II</p>
    <p>Ordenanza reguladora do solo urbano consolidado. Uso residencial. Edificación extensiva</p>
    <p>Sección 1ª. Ámbito de aplicación</p>
    <p>Artigo 94. Ámbito de aplicación</p>
    <p>Sección 2ª. Usos</p>
    <p>Artigo 95. Usos</p>
    <p>Sección 3ª. Condicións da edificación</p>
    <p>Subsección 1ª. Parámetros sobre tipoloxia e intensidade da edificación</p>
    <p>Artigo 96. Tipoloxías edificatorias</p>
    <p>Artigo 97. Ocupación</p>
    <p>Artigo 98. Edificabilidade</p>
    <p>Subsección 2ª. Parámetros sobre parcela</p>
    <p>Artigo 99. Parcela mínima</p>
    <p>Artigo 100. Fronte mínima de parcela</p>
    <p>Subsección 3ª. Parámetros sobre posición da edificación</p>
    <p>Artigo 101. Recuamentos</p>
    <p>Artigo 102. Fondo edificable</p>
    <p>Subsección 4ª. Parámetros sobre volume e forma da edificación</p>
    <p>Artigo 103. Número de plantas</p>
    <p>Artigo 104. Sotos e semisotos</p>
    <p>Artigo 105. Cuberta</p>
    <p>Artigo 106. Corpos voados</p>
    <p>Artigo 107. Chafráns</p>
    <p>Artigo 108. <em>Soportais</em></p>
    <p>Artigo 109. <em>Entrantes e saíntes do plano de fachadas</em></p>
    <p><em>Sección 4ª. Condicións particulares</em></p>
    <p>Artigo 110. <em>Edificacións auxiliares e peches</em></p>
    <p><em>Sección 5ª. Normas de protección e adaptación ao ambiente</em></p>
    <p>Artigo 111. <em>Normas de protección e adaptación ao ambiente</em></p>
    <p>CAPÍTULO III</p>
    <p><span class="dog-negrita">Ordenanza reguladora do solo urbano consolidado. Uso industrial e terciario</span></p>
    <p><em>Sección 1ª. Ámbito de aplicación</em></p>
    <p>Artigo 112. <em>Ámbito de aplicación</em></p>
    <p><em>Sección 2ª. Usos</em></p>
    <p>Artigo 113. <em>Usos</em></p>
    <p><em>Sección 3ª. Condicións da edificación</em></p>
    <p><em>Subsección 1ª. Parámetros sobre tipoloxía e intensidade da edificación</em></p>
    <p>Artigo 114. <em>Tipoloxías edificatorias</em></p>
    <p>Artigo 115. <em>Ocupación</em></p>
    <p>Artigo 116. <em>Edificabilidade</em></p>
    <p><em>Subsección 2ª. Parámetros sobre parcela</em></p>
    <p>Artigo 117. <em>Parcela mínima</em></p>
    <p>Artigo 118. <em>Fronte mínima de parcela</em></p>
    <p><em>Subsección 3ª. Parámetros sobre posición da edificación</em></p>
    <p>Artigo 119. <em>Recuamentos</em></p>
    <p>Artigo 120. <em>Fondo edificable</em></p>
    <p><em>Subsección 4ª. Parámetros sobre volume e forma da edificación</em></p>
    <p>Artigo 121. <em>Número de plantas</em></p>
    <p>Artigo 122. <em>Sotos e semisotos</em></p>
    <p>Artigo 123. <em>Cuberta</em></p>
    <p>Artigo 124. <em>Corpos voados</em></p>
    <p>Artigo 125. <em>Chafráns</em></p>
    <p>Artigo 126. <em>Soportais</em></p>
    <p>Artigo 127. <em>Entrantes e saíntes do plano de fachadas</em></p>
    <p><em>Sección 4ª.</em> <em>Condicións particulares</em></p>
    <p>Artigo 128. <em>Condicións particulares</em></p>
    <p>Artigo 129. <em>Peches</em></p>
    <p>Artigo 130. <em>Aparcadoiros</em></p>
    <p>Artigo 131. <em>Ramplas de acceso de vehículos</em></p>
    <p><em>Sección 5ª.</em> <em>Normas de protección e adaptación ao ambiente</em></p>
    <p>Artigo 132. <em>Normas de protección e adaptación ao ambiente</em></p>
    <p>CAPÍTULO IV</p>
    <p><span class="dog-negrita">Ordenanza reguladora do solo destinado a equipamentos</span></p>
    <p><em>Sección 1ª.</em> <em>Ámbito de aplicación</em></p>
    <p>Artigo 133. <em>Ámbito de aplicación</em></p>
    <p><em>Sección 2ª.</em> <em>Usos</em></p>
    <p>Artigo 134. <em>Usos</em></p>
    <p><em>Sección 3ª. Condicións da edificación</em></p>
    <p>Artigo 135. <em>Condicións xerais da edificación</em></p>
    <p>CAPÍTULO V</p>
    <p><span class="dog-negrita">Ordenanza reguladora do solo destinado a infraestruturas de redes de servizos</span></p>
    <p><em>Sección 1ª.</em> <em>Ámbito de aplicación</em></p>
    <p>Artigo 136.<em> Ámbito de aplicación</em></p>
    <p><em>Sección 2ª. Usos</em></p>
    <p>Artigo 137. <em>Usos</em></p>
    <p><em>Sección 3ª. Condicións da edificación</em></p>
    <p><em>Subsección 1ª. Parámetros sobre tipoloxía e intensidade da edificación</em></p>
    <p>Artigo 138. <em>Tipoloxías edificatorias</em></p>
    <p>Artigo 139. <em>Ocupación</em></p>
    <p>Artigo 140. <em>Edificabilidade</em></p>
    <p><em>Subsección 2ª.</em> <em>Parámetros sobre parcela</em></p>
    <p>Artigo 141. <em>Parcela mínima</em></p>
    <p>Artigo 142. <em>Fronte mínima de parcela</em></p>
    <p><em>Subsección 3ª.</em> <em>Parámetros sobre posición da edificación</em></p>
    <p>Artigo 143. <em>Recuamentos</em></p>
    <p>Artigo 144. <em>Fondo edificable</em></p>
    <p><em>Subsección 4ª. Parámetros sobre volume e forma da edificación</em></p>
    <p>Artigo 145. <em>Número de plantas</em></p>
    <p>Artigo 146. <em>Sotos e semisotos</em></p>
    <p>Artigo 147. <em>Cuberta</em></p>
    <p>Artigo 148. <em>Corpos voados</em></p>
    <p>Artigo 149. <em>Chafráns</em></p>
    <p>Artigo 150. <em>Soportais</em></p>
    <p>Artigo 151. <em>Entrantes e saíntes do plano de fachadas</em></p>
    <p><em>Sección 4ª. Condicións particulares</em></p>
    <p>Artigo 152. <em>Condicións particulares</em></p>
    <p><em>Sección 5ª. Normas de protección e adaptación ao ambiente</em></p>
    <p>Artigo 153. <em>Normas de protección e adaptación ao ambiente</em></p>
    <p>CAPÍTULO VI</p>
    <p><span class="dog-negrita">Ordenanza reguladora de solo destinado a infraestruturas de comunicacións</span></p>
    <p><em>Sección 1ª. Ámbito de aplicación</em></p>
    <p>Artigo 154. <em>Ámbito de aplicación</em></p>
    <p><em>Sección 2ª. Usos</em></p>
    <p>Artigo 155. <em>Usos</em></p>
    <p><em>Sección 3ª. Condicións da edificación</em></p>
    <p><em>Subsección 1ª. Condicións xerais</em></p>
    <p>Artigo 156. <em>Condicións xerais</em></p>
    <p><em>Subsección 2ª. Parámetros sobre tipoloxía e intensidade da edificación</em></p>
    <p>Artigo 157. <em>Tipoloxías edificatorias</em></p>
    <p>Artigo 158. <em>Ocupación</em></p>
    <p>Artigo 159. <em>Edificabilidade</em></p>
    <p><em>Subsección 3ª. Parámetros sobre parcela</em></p>
    <p>Artigo 160. <em>Parcela mínima</em></p>
    <p>Artigo 161. <em>Configuración exixible da parcela</em></p>
    <p>Artigo 162. <em>Fronte mínima de parcela</em></p>
    <p><em>Subsección 4ª. Parámetros sobre posición da edificación</em></p>
    <p>Artigo 163. <em>Recuamentos</em></p>
    <p>Artigo 164. <em>Fondo edificable</em></p>
    <p><em>Subsección 5ª. Parámetros sobre volume e forma da edificación</em></p>
    <p>Artigo 165. <em>Número de plantas</em></p>
    <p>Artigo 166. <em>Sotos e semisotos</em></p>
    <p>Artigo 167. <em>Cuberta</em></p>
    <p>Artigo 168. <em>Corpos voados</em></p>
    <p>Artigo 169. <em>Chafráns</em></p>
    <p>Artigo 170. <em>Soportais</em></p>
    <p>Artigo 171. <em>Entrantes e saíntes do plano de fachadas</em></p>
    <p><em>Sección 4ª. Condicións particulares</em></p>
    <p>Artigo 172. <em>Condicións particulares en solo urbano e núcleo rural</em></p>
    <p>Artigo 173. <em>Condicións particulares en solo rústico</em></p>
    <p><em>Sección 5ª. Normas de protección e adaptación ao ambiente</em></p>
    <p>Artigo 174. <em>Normas de protección e adaptación ao ambiente</em></p>
    <p>CAPÍTULO VII</p>
    <p><span class="dog-negrita">Ordenanza reguladora do solo destinado a espazos libres e zonas verdes</span></p>
    <p><em>Sección 1ª. Ámbito de aplicación</em></p>
    <p><em>Artigo 175. </em>Ámbito de aplicación</p>
    <p><em>Sección 2ª. Usos</em></p>
    <p>Artigo 176. <em>Usos</em></p>
    <p><em>Sección 3ª. Condicións da edificación</em></p>
    <p>Artigo 177. <em>Condicións xerais</em></p>
    <p><em>Subsección 1ª. Parámetros sobre tipoloxía e intensidade da edificación</em></p>
    <p>Artigo 178. <em>Ocupación</em></p>
    <p>Artigo 179. <em>Edificabilidade</em></p>
    <p><em>Subsección 2ª. Parámetros sobre parcela</em></p>
    <p>Artigo 180. <em>Parcela mínima</em></p>
    <p>Artigo 181. <em>Fronte mínima de parcela</em></p>
    <p><em>Subsección 3ª. Parámetros sobre posición da edificación</em></p>
    <p>Artigo 182. <em>Recuamentos</em></p>
    <p>Artigo 183. <em>Fondo edificable</em></p>
    <p><em>Subsección 4ª. Parámetros sobre volume e forma da edificación</em></p>
    <p>Artigo 184. <em>Número de plantas</em></p>
    <p>Artigo 185. <em>Sotos e semisotos</em></p>
    <p>Artigo 186. <em>Cuberta</em></p>
    <p>Artigo 187. <em>Corpos voados</em></p>
    <p>Artigo 188. <em>Chafráns</em></p>
    <p>Artigo 189. <em>Soportais</em></p>
    <p>Artigo 190. <em>Entrantes e saíntes do plano de fachadas</em></p>
    <p><em>Sección 4ª. Condicións particulares</em></p>
    <p>Artigo 191. <em>Condicións particulares</em></p>
    <p><em>Sección 5ª. Normas de protección e adaptación ao ambiente</em></p>
    <p>Artigo 192. <em>Normas de protección e adaptación ao ambiente</em></p>
    <p>CAPÍTULO VIII</p>
    <p><span class="dog-negrita">Ordenanza reguladora do solo de núcleo rural tradicional</span></p>
    <p><em>Sección 1ª. Ámbito de aplicación</em></p>
    <p>Artigo 193. <em>Ámbito de aplicación</em></p>
    <p><em>Sección 2ª. Usos</em></p>
    <p>Artigo 194. <em>Usos</em></p>
    <p><em>Sección 3ª. Condicións da edificación</em></p>
    <p><em>Subsección 1ª. Parámetros sobre tipoloxía e intensidade da edificación</em></p>
    <p>Artigo 195. <em>Tipoloxías edificatorias</em></p>
    <p>Artigo 196. <em>Ocupación</em></p>
    <p>Artigo 197. <em>Edificabilidade</em></p>
    <p><em>Subsección 2ª. Parámetros sobre parcela</em></p>
    <p>Artigo 198. <em>Parcela mínima</em></p>
    <p>Artigo 199. <em>Fronte mínima de parcela</em></p>
    <p><em>Subsección 3ª. Parámetros sobre posición da edificación</em></p>
    <p>Artigo 200. <em>Recuamentos</em></p>
    <p>Artigo 201. <em>Fondo edificable</em></p>
    <p><em>Subsección 4ª. Parámetros sobre volume e forma da edificación</em></p>
    <p>Artigo 202. <em>Número de plantas</em></p>
    <p>Artigo 203. <em>Sotos e semisotos</em></p>
    <p>Artigo 204. <em>Cuberta</em></p>
    <p>Artigo 205. <em>Corpos voados</em></p>
    <p>Artigo 206. <em>Chafráns</em></p>
    <p>Artigo 207. <em>Entrantes e saíntes do plano de fachadas</em></p>
    <p><em>Sección 4ª. Condicións particulares</em></p>
    <p>Artigo 208. <em>Edificacións auxiliares e peches</em></p>
    <p>Artigo 209. <em>Condicións para a implantación de infraestruturas de servizos</em></p>
    <p><em>Sección 5ª. Normas de protección e adaptación ao ambiente</em></p>
    <p>Artigo 210. <em>Normas de protección e adaptación ao ambiente</em></p>
    <p>CAPÍTULO IX</p>
    <p><span class="dog-negrita">Ordenanza reguladora do solo de núcleo rural común</span></p>
    <p><em>Sección 1ª. Ámbito de aplicación</em></p>
    <p>Artigo 211. <em>Ámbito de aplicación</em></p>
    <p><em>Sección 2ª. Usos</em></p>
    <p>Artigo 212. <em>Usos</em></p>
    <p><em>Sección 3ª. Condicións da edificación</em></p>
    <p><em>Subsección 1ª. Parámetros sobre tipoloxía e intensidade da edificación</em></p>
    <p>Artigo 213. <em>Tipoloxías edificatorias</em></p>
    <p>Artigo 214. <em>Ocupación</em></p>
    <p>Artigo 215. <em>Edificabilidade</em></p>
    <p><em>Subsección 2ª. Parámetros sobre parcela</em></p>
    <p>Artigo 216. <em>Parcela mínima</em></p>
    <p>Artigo 217. <em>Fronte mínima de parcela</em></p>
    <p><em>Subsección 3ª. Parámetros sobre posición da edificación</em></p>
    <p>Artigo 218. <em>Recuamentos</em></p>
    <p>Artigo 219. <em>Fondo edificable</em></p>
    <p><em>Subsección 4ª. Parámetros sobre volume e forma da edificación</em></p>
    <p>Artigo 220. <em>Número de plantas</em></p>
    <p>Artigo 221. <em>Sotos e semisotos</em></p>
    <p>Artigo 222. <em>Cuberta</em></p>
    <p>Artigo 223. <em>Corpos voados</em></p>
    <p>Artigo 224. <em>Chafráns</em></p>
    <p>Artigo 225. <em>Soportais</em></p>
    <p>Artigo 226. <em>Entrantes e saíntes do plano de fachadas</em></p>
    <p>Artigo 227. <em>Edificacións auxiliares e peches</em></p>
    <p>Artigo 228. <em>Condicións para a implantación de infraestruturas de servizos</em></p>
    <p><em>Sección 4ª. Normas de protección e adaptación ao ambiente</em></p>
    <p>Artigo 229. <em>Normas de protección e adaptación ao ambiente</em></p>
    <p>CAPÍTULO X</p>
    <p><span class="dog-negrita">Ordenanza de protección do solo rústico</span></p>
    <p><em>Sección 1ª. Ámbito de aplicación</em></p>
    <p>Artigo 230. <em>Ámbito de aplicación</em></p>
    <p><em>Sección 2ª. Usos</em></p>
    <p>Artigo 231. <em>Usos</em></p>
    <p><em>Sección 3ª. Condicións da edificación</em></p>
    <p>Artigo 232. <em>Condicións da edificación</em></p>
    <p><em>Sección 4ª. Normas de protección e adaptación ao ambiente</em></p>
    <p>Artigo 233. <em>Normas de protección e adaptación ao ambiente</em></p>
    <h2>TÍTULO I</h2>
    <h3>Disposicións xerais sobre o Plan básico autonómico</h3>
    <p>Artigo 1. Marco normativo</p>
    <p>O Plan básico autonómico formúlase ao abeiro do disposto nos artigos 49 e 50 da Lei 2/2016, do 10 de febreiro, do solo de Galicia, e 90 e seguintes do Decreto 143/2016, de 22 de setembro, polo que se aproba o Regulamento da dita lei.</p>
    <p>Artigo 2. Natureza e obxecto</p>
    <p>1. O Plan básico autonómico é un instrumento de planeamento urbanístico que ten por obxecto delimitar, no territorio da Comunidade Autónoma de Galicia, as afeccións derivadas da lexislación sectorial e identificar os asentamentos de poboación existentes; así mesmo, establece unha regulación de carácter xeral dos diferentes usos do solo e da edificación.</p>
    <p>2. As determinacións que se conteñen no Plan básico autonómico son as seguintes:</p>
    <p>a) Relación cos instrumentos de ordenación do territorio.</p>
    <p>b) Determinación das afeccións derivadas das lexislacións sectoriais sobre o territorio.</p>
    <p>c) Identificación dos asentamentos de poboación existentes.</p>
    <p>d) Regulación dos usos do solo e da edificación.</p>
    <p>Artigo 3. Relación cos instrumentos de ordenación do territorio</p>
    <p>O Plan básico autonómico incorpora as determinacións dos diferentes instrumentos de ordenación do territorio aprobados de conformidade coa lexislación de ordenación do territorio de Galicia, de xeito que resulte clara a súa incidencia sobre cada zona do ámbito da Comunidade Autónoma.</p>
    <p>Así, de conformidade co establecido no artigo 91.2 do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro, plasma as distintas áreas definidas nas directrices de ordenación do territorio, no Plan de ordenación do litoral e nos demais instrumentos de ordenación do territorio aprobados de acordo coa Lei de ordenación do territorio de Galicia.</p>
    <p>Artigo 4. Afeccións derivadas das lexislacións sectoriais sobre o territorio</p>
    <p>1. O presente plan reflicte os ámbitos de afección que, sobre o territorio, establece a normativa sectorial de aplicación con incidencia no planeamento urbanístico. Porén, non clasifica nin categoriza o solo para os efectos urbanísticos.</p>
    <p>2. Para os efectos do sinalado no número anterior, teñen a consideración de afeccións aquelas que derivan da normativa sectorial en materia de augas, costas, espazos naturais, montes, portos, aeroportos, ferrocarrís, estradas, da política enerxética, das telecomunicacións, de conservación da natureza, da paisaxe, do patrimonio e de cantas poidan ter incidencia sobre o territorio, de conformidade co sinalado no artigo 92.1 do Regulamento da Lei 2/2016, do 10 de febreiro, aprobado polo Decreto 143/2016, do 22 de setembro.</p>
    <p>3. As afeccións sectoriais incluídas no Plan básico autonómico teñen carácter declarativo, sen eficacia normativa, prevalecendo, en caso de discrepancia, o previsto na correspondente normativa sectorial, estatal ou autonómica, das que aquelas derivan.</p>
    <p>4. A clasificación e categorización que sobre o solo rústico leven a cabo os plans básicos municipais deberán ser congruentes coas delimitacións das afeccións establecidas polo Plan básico autonómico, de conformidade co establecido no artigo 92.3 do Regulamento da Lei 2/2016, do 10 de febreiro, do solo de Galicia, aprobado polo Decreto 143/2016, do 22 de setembro.</p>
    <p>Artigo 5. Identificación dos asentamentos de poboación existentes</p>
    <p>1. O Plan básico autonómico identifica os asentamentos de poboación existentes e clasifícaos de conformidade co sistema de asentamentos establecidos nas directrices de ordenación do territorio de Galicia, diferenciando:</p>
    <p>a) Os asentamentos do sistema de grandes cidades.</p>
    <p>b) Os asentamentos do sistema urbano intermedio.</p>
    <p>c) Os nodos para o equilibrio do territorio.</p>
    <p>d) Os núcleos principais dos restantes concellos e parroquias rurais.</p>
    <p>e) Outros asentamentos.</p>
    <p>2. Esta identificación servirá de base para a delimitación e categorización dos núcleos rurais e dos terreos que sexan clasificados como solo urbano consolidado polos plans básicos municipais, que constitúen o planeamento de desenvolvemento do Plan básico autonómico, segundo o previsto no artigo 10 desta normativa, así como no artigo 63 da Lei 2/2016, do solo de Galicia, e 148 do Regulamento da dita lei.</p>
    <p>3. Así mesmo, o presente plan incorpora directamente a identificación dos asentamentos xa delimitados polos instrumentos de planeamento vixentes, de conformidade co establecido no artigo 92.3 do Regulamento da Lei 2/2016, do 10 de febreiro, do solo de Galicia. </p>
    <p>Artigo 6. Regulación dos usos do solo e da edificación</p>
    <p>1. O Plan básico autonómico establece as disposicións xerais sobre os diferentes usos do solo e da edificación que resultan de aplicación común ás súas ordenanzas tipo particulares:</p>
    <p>– Ordenanza reguladora do solo urbano consolidado. Uso residencial. Edificación intensiva.</p>
    <p>– Ordenanza reguladora do solo urbano consolidado. Uso residencial. Edificación extensiva.</p>
    <p>– Ordenanza reguladora do solo urbano consolidado. Uso industrial e terciario.</p>
    <p>– Ordenanza reguladora do solo destinado a equipamentos.</p>
    <p>– Ordenanza reguladora do solo destinado a infraestruturas de redes de servizos.</p>
    <p>– Ordenanza reguladora do solo destinado a infraestruturas de comunicacións.</p>
    <p>– Ordenanza reguladora do solo destinado a espazos libres e zonas verdes.</p>
    <p>– Ordenanza reguladora do solo de núcleo rural tradicional.</p>
    <p>– Ordenanza reguladora do solo de núcleo rural común.</p>
    <p>– Ordenanza de protección do solo rústico.</p>
    <p>2. As ordenanzas tipo serán incorporadas aos plans básicos municipais en función das características de cada concello e das clases e categorías de solo que nel se delimiten.</p>
    <p>3. Así mesmo, poderán ser utilizadas de xeito orientativo, como base ou referencia na elaboración dos plans xerais de ordenación municipal, cando se considere oportuno.</p>
    <p>Artigo 7. Ámbito de aplicación</p>
    <p>Constitúe o ámbito de aplicación do Plan básico autonómico todo o territorio da Comunidade Autónoma de Galicia.</p>
    <p>Artigo 8. Alcance das súas determinacións</p>
    <p>1. En virtude do seu carácter subsidiario, as determinacións do Plan básico autonómico serán aplicables con carácter vinculante nos concellos que carezan de plan xeral de ordenación municipal, ata que se doten del.</p>
    <p>2. O Plan básico autonómico terá carácter complementario do planeamento urbanístico municipal naqueles concellos nos que exista. En virtude deste carácter complementario, será de aplicación para suplir as posibles indeterminacións e lagoas do planeamento municipal vixente, sen que en ningún caso se poida modificar a clasificación do solo nin alterar as determinacións do planeamento que complementa.</p>
    <p>Artigo 9. Vixencia e actualización</p>
    <p>1. Pola súa natureza de instrumento de planeamento urbanístico, o Plan básico autonómico ten vixencia indefinida e será inmediatamente executivo tras a súa entrada en vigor.</p>
    <p>2. Os cambios derivados da aprobación dos instrumentos de ordenación do territorio, así como as modificacións que se produzan nas afeccións sobre o territorio consonte a respectiva lexislación sectorial, en canto constitúe a súa normativa reguladora consonte co disposto no artigo 4.3, resultarán directamente vinculantes desde a súa entrada en vigor, prevalecendo sobre a información que, sobre a materia, se reflicta nos planos que integran a cartografía do Plan básico autonómico.</p>
    <p>3. O sinalado no punto anterior enténdese sen prexuízo da necesidade de que a dita cartografía deba ser obxecto de oportuna actualización mediante resolución administrativa e a publicación do correspondente anuncio no <em>Diario Oficial de Galicia</em> con indicación dos cambios operados e cunha periodicidade mínima anual, en atención á natureza de documento dinámico da que participa o Plan básico autonómico.</p>
    <p>Artigo 10. Planeamento de desenvolvemento</p>
    <p>1. En desenvolvemento do Plan básico autonómico redactaranse os plans básicos municipais, para os concellos de menos de 5.000 habitantes que non conten con instrumento de planeamento xeral. Estes instrumentos de planeamento urbanístico teñen por obxecto a delimitación dos núcleos rurais existentes e dos terreos que reúnan os requisitos exixidos para seren clasificados como solo urbano consolidado. Así mesmo, categorizarán o solo rústico, segundo as delimitacións das afeccións establecidas no Plan básico autonómico.</p>
    <p>2. En todo caso, a delimitación do solo que establezan os plans básicos municipais será contida e axustada á realidade territorial do lugar, segundo a análise do modelo de asentamento poboacional.</p>
    <h2>TÍTULO II</h2>
    <h3>Réxime de usos do solo e da edificación</h3>
    <h2>CAPÍTULO I</h2>
    <h3>Disposicións xerais aos usos do solo</h3>
    <p>Sección 1ª. Disposicións xerais</p>
    <p>Artigo 11. Condicións xerais relativas ás normas de usos</p>
    <p>1. Cando nas disposicións relativas á regulación dos usos se faga referencia ás superficies de edificación e non se especifique a que tipo de superficie concreta se refire, entenderase referida á superficie útil.</p>
    <p>2. Cando nunha parcela ou edificación coincidan varios usos por ser compatibles entre si, cada un deles deberá cumprir as condicións que lle correspondan por aplicación desta norma.</p>
    <p>3. As determinacións fixadas nestas normas de uso son de aplicación tanto nas obras de nova planta, como nas de ampliación e reforma.</p>
    <p>4. A exixencia de aparcadoiros entenderase referida ás novas edificacións. Esta dotación poderá materializarse en parcelas próximas, ou mesmo quedar eximida, cando se xustifique a imposibilidade do seu cumprimento.</p>
    <p>5. Sen prexuízo do sinalado na presente normativa, son de obrigado cumprimento cantas normativas sectoriais resulten de aplicación.</p>
    <p>Artigo 12. Definicións</p>
    <p>1. Uso global: uso xenérico asignado a un ámbito ou sector, que corresponde ás actividades e sectores económicos básicos: residencial, terciario, industrial e dotacional.</p>
    <p>2. Uso detallado: uso correspondente ás diferentes tipoloxías en que poden desagregarse os usos globais.</p>
    <p>3. Uso permitido: uso que se axusta ás previsións da ordenación urbanística proposta. Os usos permitidos poderán ser maioritario ou principal, complementarios ou compatibles.</p>
    <p>4. Uso maioritario ou principal: uso permitido que dispón de maior superficie edificable computada en metros cadrados de teito dentro da parcela.</p>
    <p>5. Uso alternativo: uso que pode substituír na súa totalidade ao uso principal.</p>
    <p>6. Usos complementarios: usos cuxa implantación ven determinada como demanda do uso principal.</p>
    <p>7. Usos compatibles: usos que, en determinada proporción, poden substituír o principal sen que este perda o seu carácter, é dicir, que siga a contar coa maior superficie edificable.</p>
    <p>8. Usos prohibidos: os usos non permitidos.</p>
    <p>Sección 2ª. Usos globais</p>
    <p>Artigo 13. Usos globais</p>
    <p>Considérase uso global o uso xenérico asignado a un ámbito ou sector. Para efectos da presente norma sinálanse os seguintes usos globais:</p>
    <p>1. Residencial.</p>
    <p>2. Terciario.</p>
    <p>3. Industrial.</p>
    <p>4. Dotacional.</p>
    <p>Sección 3ª. Usos detallados</p>
    <p>Artigo 14. Categorías de usos detallados</p>
    <p>1. Para efectos de concretar os usos do solo nos plans básicos municipais, sinálanse, dentro dos usos globais, os seguintes usos detallados:</p>
    <p>1.1. Uso global residencial.</p>
    <p>a) Residencial unifamiliar VU.</p>
    <p>b) Residencial colectiva VC.</p>
    <p>1.2. Uso global terciario.</p>
    <p>a) Comercial CM.</p>
    <p>b) Oficinas OF.</p>
    <p>c) Recreativo RE.</p>
    <p>d) Hoteleiro HO.</p>
    <p>1.3. Uso global industrial.</p>
    <p>a) Produtivo PR.</p>
    <p>b) Almacenaxe AL.</p>
    <p>1.4. Uso global dotacional.</p>
    <p>a) Infraestruturas comunicación IC.</p>
    <p>b) Servizos urbanos SU.</p>
    <p>c) Espazos libre e zona verde EL.</p>
    <p>d) EQ sanitario-asistencial SA.</p>
    <p>e) EQ educativo ED.</p>
    <p>f) EQ social-cultural SC.</p>
    <p>g) EQ deportivo DE.</p>
    <p>h) EQ administrativo-instituc AD.</p>
    <p>i) Servizos públicos SP.</p>
    <p>j) Dotacional múltiple DM.</p>
    <p>2. Cando haxa usos detallados non recollidos especificamente, procederase á súa asimilación aos previamente definidos.</p>
    <h2>CAPÍTULO II</h2>
    <h3>Uso global residencial</h3>
    <p>Artigo 15. Definición e usos detallados</p>
    <p>1. Defínese como residencial aquel uso que se establece en edificios concebidos principalmente para vivenda, aínda cando conteñan recintos onde se desenvolve unha actividade económica, ben a través dunha vivenda adaptada para o exercicio da dita actividade económica ou ben nun recinto concebido expresamente para o seu exercicio.</p>
    <p>2. Toda vivenda deberá ser exterior, entendendo como tal a que teña o salón e outra peza habitable con ocos á rúa, praza ou espazo libre público á que dea fronte a parcela edificable. As restantes pezas habitables contarán con iluminación natural e relación directa co exterior a través dun espazo libre de calidade. Prohíbese o uso residencial en planta soto e semisoto.</p>
    <p>3. En actuacións onde deba realizarse un estudo de detalle para adecuar o volume da edificación á realidade da parcela ou aos condicionantes físicos e ambientais, e a resolución veña dada pola inserción dun bloque aberto, entenderase por vivenda exterior aquela que teña, cando menos, o salón e outra peza habitable con fronte a espazo público ou a espazos exteriores libres de parcela onde sexa posible a inscrición dun círculo de diámetro igual ou maior á altura máis desfavorable da edificación permitida pola normativa urbanística que configure o devandito espazo.</p>
    <p>4. Dentro do uso global residencial diferéncianse os seguintes usos detallados:</p>
    <p>a) Residencial unifamiliar (VU): aquel que se conforma por unha vivenda ou agrupación de vivendas (acaroadas, illadas ou en ringleira) destinándose cada unha a unha soa unidade familiar, localizadas nunha única parcela, con acceso independente.</p>
    <p>b) Residencial colectiva (VC): aquel conformado por dúas ou máis vivendas nunha única edificación, con accesos e elementos comúns ás vivendas.</p>
    <h2>CAPÍTULO III</h2>
    <h3>Uso global terciario</h3>
    <p>Artigo 16. Definición e usos detallados</p>
    <p>1. Defínese como terciario aquel uso que comprende as actividades destinadas ao comercio, ao turismo, ao lecer ou á prestación de servizos.</p>
    <p>2. Dentro do uso global terciario, sinálanse os seguintes usos detallados:</p>
    <p>a) Comercial CM.</p>
    <p>b) Oficinas OF.</p>
    <p>c) Recreativo RE.</p>
    <p>d) Hoteleiro HO.</p>
    <p>Artigo 17. Uso comercial</p>
    <p>1. É aquel que comprende as actividades destinadas á subministración de mercadorías ao público mediante a venda ao retallo, ou á prestación de servizos a particulares.</p>
    <p>2. Todos os locais de uso comercial deberán prestar atención ás seguintes condicións:</p>
    <p>a) En caso de que no edificio exista o uso vivenda, estas deberán dispoñer de accesos independentes.</p>
    <p>b) Os locais situados en nivel inferior á planta baixa, non poderán ser independentes do local inmediato superior.</p>
    <p>c) Os comercios que se establezan en planta baixa deberán ter o seu acceso directo pola vía pública ou por un espazo común con acceso directo á vía pública.</p>
    <p>3. Nos establecementos comerciais distínguense as seguintes categorías:</p>
    <p>a) Categoría 1ª. Local comercial compatible co uso vivenda.</p>
    <p>Son aquelas actividades comerciais compatibles co uso de vivenda en zonas urbanas ou de núcleo rural, admitíndose dentro da mesma edificación.</p>
    <p>b) Categoría 2ª. Outras actividades comerciais.</p>
    <p>As estacións de subministración de carburante e o resto das actividades comerciais non incluídas no punto anterior.</p>
    <p>4. Todas as categorías contarán coa dotación de aseos para uso público establecido pola normativa sectorial.</p>
    <p>Artigo 18. Uso oficinas</p>
    <p>1. Enténdese por uso oficinas aquel que comprende locais destinados á prestación de servizos profesionais, financeiros, de información e outros, sobre a base da utilización e transmisión de información, ás empresas ou aos particulares.</p>
    <p>2. Os locais de uso oficina deberán prestar atención ás seguintes condicións:</p>
    <p>a) Os locais disporán dun inodoro e un lavabo. Por cada 200 m2 ou fracción, aumentarase un inodoro e un lavabo. Non poderán estar comunicados directamente co resto de locais, debendo disporse un vestíbulo de illamento.</p>
    <p>b) A luz e ventilación dos locais e oficinas poderá ser natural ou artificial. Se só dispoñen de luz e ventilación natural os ocos de luz e ventilación, deberán ter unha superficie total non inferior a 1/8 da que teña a planta do local.</p>
    <p>c) Exixiranse as instalacións necesarias para garantir á veciñanza e viandantes a supresión de molestias, cheiros, fumes, ruídos, vibracións, etc.</p>
    <p>d) Reservarase unha praza de aparcamento por cada 100 m2 de local.</p>
    <p>Artigo 19. Uso recreativo</p>
    <p>1. É aquel uso que comprende as actividades vinculadas ao lecer e o esparexemento en xeral.</p>
    <p>2. Establécense as seguintes categorías:</p>
    <p>a) Categoría 1ª: ocio compatible co uso residencial.</p>
    <p>b) Categoría 2ª: ocio incompatible co uso residencial.</p>
    <p>3. Deberá reservarse unha praza de aparcadoiro por cada 100 m2 de local.</p>
    <p>Artigo 20. Uso hoteleiro</p>
    <p>1. Enténdese por uso hoteleiro aquel que comprende as actividades destinadas a satisfacer o aloxamento temporal.</p>
    <p>2. O número de prazas de aparcadoiro virá determinado pola normativa sectorial. Sen prexuízo do anterior, será, como mínimo, dunha praza por cada 100 m2 construídos para este uso.</p>
    <h2>CAPÍTULO IV</h2>
    <h3>Uso global industrial</h3>
    <p>Artigo 21. Definición e usos detallados</p>
    <p>1. Defínese como industrial aquel uso que comprende as actividades destinadas ao almacenamento, distribución, obtención, elaboración, transformación e reparación de produtos.</p>
    <p>2. Dentro do uso global industrial, sinálanse os seguintes usos detallados:</p>
    <p>a) Produtivo PR.</p>
    <p>b) Almacenaxe AL.</p>
    <p>Artigo 22. Uso produtivo</p>
    <p>1. Enténdese como uso produtivo aquel que comprende as actividades de produción de bens propiamente dita.</p>
    <p>2. En caso de que a correspondente ordenanza tipo non especifique determinacións diferentes, reservarase unha praza de aparcadoiro cada cen metros cadrados útiles (100 m2). As actividades industriais deberán xustificar, segundo as súas necesidades, a reserva de peirao suficiente de carga e descarga dentro do local, independentemente da súa superficie, cun mínimo dun espazo de tres por oito metros (3×8) a partir de cincocentos metros cadrados (500 m2) de superficie de local.</p>
    <p>3. Dentro do uso produtivo, distínguense as seguintes categorías:</p>
    <p>a) Categoría 1ª: industrial compatible residencial.</p>
    <p>Son aquelas actividades industriais compatibles co uso de vivenda dentro da mesma edificación ou terreo, sendo este o uso característico en zonas urbanas ou de núcleo rural.</p>
    <p>b) Categoría 2ª: o resto das actividades industriais.</p>
    <p>4. Deberán terse en conta as seguintes condicións:</p>
    <p>a) Os usos industriais, deberán posuír acceso independente de calquera outro residencial, excepto no caso da vivenda do vixiante.</p>
    <p>b) Nos distintos solos industriais que se delimiten deberase ter en conta, se é o caso, a implantación ou non de actividades que xeren ruídos, cheiros ou outros contaminantes atmosféricos, en función dos ventos predominantes e das características climatolóxicas da zona, sen menoscabo da aplicación da lexislación de protección ambiental aplicable para o desenvolvemento das actividades que se vaian desenvolver.</p>
    <p>Para todos os solos industriais procurarase garantir a suficiente separación física doutras actividades ou usos que non sexan compatibles, mediante espazos libres a modo de franxas arborizadas interpostas, co fin de que impidan molestias ás poboacións próximas ou ao desenvolvemento doutras actividades.</p>
    <p>c) Para as zonas de uso dominante industrial nas que polas características das instalacións que poidan localizarse neles, se xeren residuos perigosos, deberase garantir a infraestrutura mínima para a recepción, clasificación e transferencia de residuos perigosos, con capacidade suficiente para atender as necesidades das instalacións que poidan localizarse neste.</p>
    <p>d) O edificio deberá dispoñer dunha zona de carga e descarga de mercadorías no interior da súa parcela e con acceso suficiente desde a vía pública, que permita a entrada e saída dos vehículos sen manobrar. De non ser posible, deberá poder realizarse a carga e descarga desde a vía pública aplicando medidas correctoras para que a interrupción do tráfico ou o movemento de persoas non se vexa afectado.</p>
    <p>e) As instalacións industriais dotaranse de aseos independentes para homes e mulleres en cantidade non inferior a 1 inodoro, 1 urinario, 1 lavabo e 1 ducha por cada 20 traballadores ou fracción.</p>
    <p>f) As augas residuais serán sometidas a depuración previa á vertedura na rede de saneamento.</p>
    <p>Artigo 23. Uso almacenaxe</p>
    <p>1. Comprende o depósito, a garda e a distribución ao groso tanto dos bens producidos como das materias primas necesarias para realizar o proceso produtivo.</p>
    <p>2. Dentro do uso almacenaxe, distínguense as seguintes categorías:</p>
    <p>a) Categoría 1ª: pequeno almacén.</p>
    <p>Aquel que polo volume edificado é compatible con outros usos. A superficie máxima non poderá exceder os 350 m2. En todo caso, atenderán ás disposicións da normativa contra incendios en canto á carga de lume e regulamentacións sectoriais.</p>
    <p>b) Categoría 2ª: gran almacén.</p>
    <p>Son instalacións incompatibles co uso residencial. Comprende, entre outras, todo espazo de almacenaxe con dimensións superiores a 350 m2. Disporán das mesmas limitacións que as fixadas para a industria.</p>
    <h2>CAPÍTULO V</h2>
    <h3>Uso global dotacional</h3>
    <p>Artigo 24. Definición e usos detallados</p>
    <p>1. Defínese como dotacional aquel uso localizado nos sistemas de infraestruturas de comunicacións, de espazos libres e zonas verdes, de equipamentos e de infraestruturas de redes de servizos, que comprende as instalacións e servizos destinados á satisfacción das necesidades da cidadanía.</p>
    <p>2. Dentro do uso global dotacional, sinálanse os seguintes usos detallados:</p>
    <p>a) Infraestruturas comunicación IC.</p>
    <p>b) Servizos urbanos SU.</p>
    <p>c) Espazos libre e zona verde EL.</p>
    <p>d) EQ sanitario-asistencial SA.</p>
    <p>e) EQ educativo ED.</p>
    <p>f) EQ social-cultural SC.</p>
    <p>g) EQ deportivo DE.</p>
    <p>h) EQ administrativo-instituc AD.</p>
    <p>i) Servizos públicos SP.</p>
    <p>j) Dotacional múltiple DM.</p>
    <p>3. Todos os centros terán dentro da súa parcela unha praza de aparcadoiro por cada 100 m2 construídos.</p>
    <p>Artigo 25. Infraestruturas de comunicacións</p>
    <p>1. Este uso comprende o conxunto de infraestruturas destinadas á conexión urbana e á comunicación interurbana, tales como viario e aparcadoiros, aeroportos, ferrocarrís, estradas, camiños e infraestruturas relacionadas co transporte individual ou colectivo.</p>
    <p>O uso asociado ás actuacións e actividades propias da conservación e explotación de estradas, así como a implantación dos elementos funcionais que lle son propios, será compatible coa clasificación urbanística do solo nos sectores próximos á rede de estradas.</p>
    <p>Rexeranse por cadansúa normativa sectorial de aplicación e ámbito de competencias propio.</p>
    <p>2. Distínguense as seguintes categorías:</p>
    <p>a) Categoría 1ª: viario.</p>
    <p>Aquela que inclúe o solo necesario para asegurar un nivel adecuado de mobilidade terrestre. Comprende as infraestruturas de transporte terrestre para calquera modalidade de tránsito, como son as estradas, os camiños, as rúas e os aparcadoiros.</p>
    <p>b) Categoría 2ª: aeroportuario.</p>
    <p>Aquel que identifica o solo reservado en relación coa navegación aérea.</p>
    <p>c) Categoría 3ª: ferroviario.</p>
    <p>Aquel que identifica o solo reservado á rede ferroviaria, ás estacións e aos espazos necesarios para garantir o correcto transporte por ferrocarril. Tamén forman parte deste sistema as zonas de servizo directamente relacionadas co transporte de viaxeiros e viaxeiras.</p>
    <p>d) Categoría 4ª: fluvial.</p>
    <p>Aquel que identifica o solo reservado ao transporte fluvial, así coma os portos deportivos fluviais e actividades directamente relacionadas.</p>
    <p>e) Categoría 5ª: portuario.</p>
    <p>Aquel que identifica o solo reservado en relación coa navegación e a sinalización marítima e máis concretamente nos portos de competencia autonómica aquel que define o artigo 55.2 da Lei 6/2017, do 12 de decembro, de portos de Galicia.</p>
    <p>3. As terminais de transporte cumprirán as seguintes condicións:</p>
    <p>a) O uso do edificio no que se localizarán, fixarase nos pregos nos que rexan as condicións de explotación do servizo público de transporte e, en todo caso, polas prescricións que fixe o titular da terminal.</p>
    <p>b) Disporán de aparcadoiros e espazo de espera en número suficiente para non entorpecer o tránsito.</p>
    <p>Artigo 26. Servizos urbanos</p>
    <p>1. Este uso comprende o conxunto de redes, instalacións e espazos asociados, destinados á prestación de servizos urbanísticos, como son os de captación, almacenamento, tratamento e distribución de auga, saneamento, depuración e reutilización de augas residuais, recollida, depósito e tratamento de residuos, subministración de gas, enerxía eléctrica, telecomunicacións e demais servizos esenciais ou de interese xeral.</p>
    <p>2. Distínguense as seguintes categorías:</p>
    <p>a) Categoría 1ª: servizos urbanos compatibles co uso residencial.</p>
    <p>Instalacións necesarias para os servizos técnicos de telecomunicacións, a infraestrutura hidráulica e as redes de transporte e distribución de enerxía eléctrica, gas, captación, almacenamento, tratamento, abastecemento de auga e saneamento, e demais servizos esenciais ou de interese xeral, sempre que non impliquen a urbanización ou transformación urbanística dos terreos polos que discorren.</p>
    <p>b) Categoría 2ª: servizos urbanos incompatibles co uso residencial.</p>
    <p>O resto das instalacións necesarias para os servizos urbanos.</p>
    <p>3. Agás nos supostos en que tecnicamente resulte imprescindible, as centrais de tratamento ou distribución destes servizos terán que se instalar fóra dos solos urbanos residenciais e dos núcleos rurais.</p>
    <p>Artigo 27. Uso espazos libres e zonas verdes</p>
    <p>1. Trátase daquel uso que comprende os espazos libres como prazas e áreas peonís e as zonas verdes como áreas de xogo, xardíns, paseos peonís e parques.</p>
    <p>2. As súas categorías e a súa regulación será segundo o establecido no Regulamento da Lei do solo.</p>
    <p>Artigo 28. Uso equipamentos</p>
    <p>1. Aquel uso que comprende as diferentes actividades destinadas a satisfacer as necesidades da cidadanía.</p>
    <p>2. Distínguense as seguintes categorías:</p>
    <p>2.1. Sanitario-asistencial: aquel que comprende as instalacións e servizos sanitarios, de asistencia ou benestar social.</p>
    <p>Disporase de 1 praza de aparcadoiro por cada 100 m2 construídos.</p>
    <p>2.2. Equipamento educativo: aquel que comprende as actividades destinadas á formación intelectual: centros docentes e de ensino en todos os seus niveis e para todas as materias obxecto de ensino.</p>
    <p>Disporase de 1 praza de aparcadoiro por cada 100 m2 construídos. Os centros escolares de máis de 1.000 m2 de superficie construída deberán contar cunha praza de estacionamento de autobús para transporte escolar, para subida e baixada, por cada 200 prazas escolares.</p>
    <p>2.3. Equipamento cultural-social: comprende as actividades de índole cultural, como bibliotecas, museos, teatros, auditorios, aulas da natureza e outros servizos de análoga finalidade.</p>
    <p>Ademais de cumprir coas ordenanzas da zona e xerais de uso, de volume e tipolóxicas, disporán de 1 praza de aparcadoiro por cada 100 m2 construídos. Os centros de reunión e espectáculos disporán como mínimo dunha praza por cada 50 espectadores.</p>
    <p>2.4. Uso deportivo: comprende as actividades destinadas á práctica de deportes en recintos pechados, tanto ao aire libre coma no interior.</p>
    <p>Disporase de 1 praza de aparcadoiro por cada 100 m2 construídos.</p>
    <p>2.5. Uso administrativo-institucional: aquel uso que comprende os edificios institucionais e dependencias administrativas, xudiciais, diplomáticas e de análoga finalidade.</p>
    <p>Rexeranse, en razón da analoxía de uso, polas condicións do uso de oficinas, coa condición complementaria de que naqueles usos nos que haxa espazo destinado ao público por riba de 100 m2 deberán preverse servizos sanitarios para ambos os sexos.</p>
    <p>Disporase de 1 praza de aparcadoiro por cada 100 m2 construídos.</p>
    <p>2.6. Uso servizos públicos: comprende instalacións relacionadas con servizos públicos como protección civil, seguridade cidadá, cemiterios, prazas de abastos e outros análogos.</p>
    <p>Establécense as seguintes categorías:</p>
    <p>2.6.1. Categoría 1ª: cemiterios.</p>
    <p>Son aquelas instalacións con servizo de enterramento, que tamén poden ofrecer servizos relixiosos.</p>
    <p>Permítese a presenza de elementos doutros usos relacionados como o relixioso, así como actividades complementarias da actividade funeraria, neste caso sempre que a normativa sectorial o permita, como é o caso dos crematorios. Deberán contar con 10 prazas de aparcadoiro por cada 2.000 m2 de superficie, cun mínimo de 25 prazas de aparcadoiro para os novos espazos destinados a este uso. Nos cemiterios existentes será suficiente que incorporen o maior número de prazas ao espazo dispoñible para facilitar o cumprimento do estándar.</p>
    <p>2.6.2. Categoría 2ª: outros servizos públicos.</p>
    <p>Os novos edificios incluídos nesta categoría, deberán contar coas dotacións de aparcadoiro dunha praza por cada 100 m2 de superficie.</p>
    <p>As pequenas edificacións dotacionais de menos de 100 m2 non comportarán obrigatoriamente a creación de prazas de estacionamento, agás que o propio proxecto de construción ou de actuación sobre elas considere oportuno que dispoñan destas.</p>
    <p>Os mercados de abastos e centros de comercio básico disporán por cada 10 postos de venda, e dentro do local, parcela ou área comercial, dunha zona de carga e descarga de mercadorías, cunha altura libre adecuada aos vehículos de transporte que correspondan cun mínimo de 3,00 metros de altura e unha dimensión mínima de 8x4 metros en planta, que se disporá de tal forma que permita as operacións de carga e descarga simultaneamente en cada unha delas, sen entorpecer o acceso de vehículos.</p>
    <p>En todas as instalacións con permanencia de persoas deberán establecerse servizos de aseos, en proporción adecuada ao número e con diferenciación de sexos, segundo as disposicións laborais e as de acceso ao público establecidas para o uso comercio.</p>
    <h2>TÍTULO III</h2>
    <h3>Condicións xerais da edificación</h3>
    <h2>CAPÍTULO I</h2>
    <h3>Disposicións xerais</h3>
    <p>Artigo 29. Disposicións xerais</p>
    <p>As edificacións haberán de axustarse ás disposicións xerais contidas neste título, que resultan de aplicación con independencia da clase de solo na que se asente a edificación, agás que se precise o contrario nas ordenanzas tipo e sen prexuízo da normativa de carácter sectorial que sexa de aplicación.</p>
    <h2>CAPÍTULO II</h2>
    <h3>Normas de protección</h3>
    <p>Artigo 30. Disposicións xerais</p>
    <p>1. Con carácter xeral, a escala, o volume, a forma, os materiais de acabado e as cores, deberán ser sensibles ao lugar, con base nunha proposta arquitectónica acorde co seu fin.</p>
    <p>2. As edificacións con características senlleiras serán obxecto de protección en función dos seus condicionantes construtivos e do seu estado de conservación. Porén, malia que a construción na súa totalidade non revista interese arquitectónico ou etnográfico, os elementos parciais tales como galerías, balcóns e solainas existentes, e de carácter tradicional que si o posúan, serán tidas en conta para os efectos da súa protección ou mantemento.</p>
    <p>3. Toda actuación que se pretenda levar a cabo en edificacións afectadas polas súas cualidades arquitectónicas, compositivas e características do lugar, deberá desenvolverse mediante proxecto técnico, onde se analice desde o punto de vista tipolóxico, construtivo, histórico ou calquera outro necesario a edificación existente, realizando unha análise valorada sobre os procesos de transformación e deterioración xurdidos no tempo.</p>
    <p>4. Os edificios, construcións e instalacións deberán responder a solucións construtivas, estéticas e de relación co seu contorno de calidade. Para estes efectos, haberá que aterse ao disposto no artigo 43 da Lei 2/2016, do 10 de febreiro, do solo de Galicia, e no artigo 78 do Regulamento da dita lei, aprobado polo Decreto 143/2016, do 22 de setembro.</p>
    <p>5. Os edificios deberán implantarse no terreo de xeito que se integren na morfoloxía ou topografía, sen realizar grandes transformacións ou alteracións negativas e, polo tanto, cos movementos de terra estritamente precisos para acomodar o edificio e ordenar, se fose o caso, a parcela.</p>
    <h2>CAPÍTULO III</h2>
    <h3>Parámetros sobre tipoloxía e intensidade da edificación</h3>
    <p>Artigo 31. Tipoloxía</p>
    <p>1. Edificación exenta ou illada: aquela cuxos paramentos non lindan con ningunha outra edificación.</p>
    <p>2. Edificación acaroada: aquela cuxos paramentos lindan con algunha outra edificación.</p>
    <p>3. Edificacións unifamiliares en ringleira: vivendas acaroadas, proxectadas en serie, de características similares e colocadas en continuidade en máis de tres unidades.</p>
    <p>Artigo 32. Edificacións auxiliares</p>
    <p>1. Serán exclusivamente de planta baixa, cunha altura máxima de cornixa non superior a 2,50 m, e absoluta ata o cumio non superior a 4,00 m; ambos os dous parámetros considerados respecto de calquera punto das rasantes perimetrais da propia edificación adxectiva, cunha ocupación máxima de ata un 10 % da parcela neta e un límite de 50 m2.</p>
    <p>2. As edificacións auxiliares poderán situarse illadas, ou en contacto co peche de lindeiro, sempre que non estea clasificado como solo rústico. Neste caso, deberá recuarse 3,00 metros sobre o peche.</p>
    <p>Así mesmo, presentarán un nivel de acabado congruente co das edificacións ás que dean servizo, harmonizando con aquelas no relativo a materiais, así como no tratamento de paramentos, cubertas e elementos en ocos de fachada.</p>
    <p>3. Os criterios básicos de intervención para os elementos auxiliares da edificación serán:</p>
    <p>a) Utilización de tecnoloxías ou fórmulas técnicas que mellor compatibilicen a prestación dos servizos básicos co mantemento das condicións paisaxísticas da edificación e o seu contorno. As tecnoloxías utilizadas deberán xustificar a dita compatibilidade en termos de tamaño, volume e número de elementos.</p>
    <p>b) Consideración das medidas de integración desde a fase de proxecto.</p>
    <p>c) Busca dos espazos con menor impacto visual a nivel do espazo público.</p>


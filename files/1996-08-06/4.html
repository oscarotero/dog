---
date: '1996-08-06'
id: 8E5E
page: 7497
number: 153
agency: CONSELLERÍA DA PRESIDENCIA E ADMINISTRACIÓN PÚBLICA
section: III. OUTRAS DISPOSICIÓNS
title: >-
  Resolución do 11 de abril de 1996, da Secretaría Xeral para o Deporte, pola
  que se ratifican os estatutos da Federación Galega de Ximnasia.
range: Resolución
url: 'https://www.xunta.gal/dog/Publicados/1996/19960806/Anuncio8E5E_gl.html'
---
<p>Visto o estatuto da Federación Deportiva Galega de Ximnasia e a acta de aprobación da súa asemblea xeral extraordinarida do 9-3-1996.</p>
<p>Visto o informe da sección de Rexistro de Clubs e Asuntos Xurídicos, a Orde do 28 de xullo de 1994, de desenvolvemento do Decreto 228/1994, do 14 de xullo, reguladora das federacións deportivas galegas, a Lei 10/1990, xeral do deporte, e demais normativa aplicable,</p>
<p>RESOLVO:</p>
<p>Ratificar con efectos desde a aprobación da súa asemblea os estatutos aprobados de conformidade co artigo 8 da Orde do 28 de xullo de 1995 e autoriza-la publicación dos estatutos no Diario Oficial de Galicia.</p>
<p>Santiago de Compostela, 11 de abril de 1996.</p>
<p>Eduardo Lamas Sánchez</p>
<p>Secretario para o Deporte</p>
<p>TÍTULO I</p>
<p>Disposicións xerais</p>
<p>Capítulo I</p>
<p>Denominación, natureza xurídica, obxeto social e domicilio</p>
<p>Artigo 1º</p>
<p>A Federación Galega de Ximnasia  é unha entidade privada, con personalidade xurídica propia, sen ánimo de lucro, o seu ámbito de territorialidade comprende a Comunidade Autónoma de Galicia no desenvolvemento das competencias que lle son propias, que está integrada polas entidades deportivas, deportistas, técnicos, adestradores, xuíces-árbitros e outros colectivos dedicados á práctica do deporte de ximnasia, nas seguintes modalidades gimnásticas: ximnasia artística masculina, ximnasia artística feminina, ximnasia rítmica deportiva, aerobic e trampolín, afiliada a Federación Internacional de Trampolín.</p>
<p>A Federación Galega de Ximnasia, ademais das competencias que lle son propias, exerce por delegación funcións públicas de carácter administrativo e actúa como axente colaborador da Administración pública.</p>
<p>Artigo 2º</p>
<p>A Federación Galega de Ximnasia organízase orgánica e funcionalmente de forma democrática e representativa, con personalidade xurídica e patrimonio propio e independente do dos seus asociados, e plena capacidade de obrar, coas limitacións sinaladas por lei e disposicións vixentes, e pode adquirir, para os seus propios fins bens de toda clase, mobles e inmobles, contratar e obrigarse para o cumprimento das súas finalidades, e está suxeita ás suas propias responsabilidades.</p>
<p>A Federación Galega de Ximnasia encóntrase integrada na Real Federación Española de Ximnasia, ostenta de maneira exclusiva a representación desta dentro da Comunidade Autónoma de Galicia no referente ó deporte da ximnasia, e conserva en tal integración a súa personalidade xurídica, o seu patrimonio propio e diferenciado, o seu orzamento e o seu réxime xurídico particular.</p>
<p>Artigo 3º</p>
<p>A Federación Galega de Ximnasia ten como obxecto social promocionar, dirixir e ordenar exclusivamente dentro de Galicia, sen prexuízo das competencias concorrentes das distintas administracións públicas, as actividades propias da súa modalidade deportiva, en coordinación cos organismos correspondentes da Xunta de Galicia, e rexerase por estes estatutos e os seus regulamentos, polos da Real Federación Española de Ximnasia, no que lle sexan aplicables, e polas disposicións que dicte a Xunta de Galicia e, supletoriamente, a Administración do Estado.</p>
<p>A Federación Galega de Ximnasia é a única entidade competente dentro da Comunidade Autónoma de Galicia para promocionar, regulamentar, organizar, xestionar e controla-las competicións oficiais de ximnasia artística masculina, ximnasia artística feminina, ximnasia rítmica deportiva, trampolín e aerobic.</p>
<p>Artigo 4º</p>
<p>A Federación Galega de Ximnasia, dentro da súa actividade na Comunidade Autónoma de Galicia, ademais das súas funcións propias de promoción, goberno, administración, xestión e organización da ximnasia, exercerá, baixo a coordinación e tutela da Secretaría Xeral para o Deporte da Xunta de Galicia, as seguintes funcións públicas de carácter administrativo:</p>
<p>a) A promoción e divulgación da ximnasia en tódalas súas facetas.</p>
<p>b) Encamiña-los deportistas á práctica da ximnasia mediante os oportunos cursos de iniciación, formación e perfeccionamento.</p>
<p>c) Respaldar técnica e administrativamente a práctica da ximnasia velando ante os organismos competentes polo apoio a este deporte dentro de Galicia.</p>
<p>d) Cualificar e organiza-las actividades e competicións deportivas oficiais de ámbito autonómico galego.</p>
<p>e) Exerce-la potestade disciplinaria sobre os integrantes da federación nos termos previstos pola lei.</p>
<p>f) Exerce-lo control das subvencións que asignen ás asociacións e entidades deportivas nas condicións que fixe a Secretaría Xeral para o Deporte.</p>
<p>g) Executar, se é o caso, as resolucións do Comité Galego de Disciplina Deportiva.</p>
<p>h) Calquera outra que lle sexa atribuídas pola lexislación vixente ou que acorde no ámbito da súa competencia a asemblea xeral.</p>
<p>Os actos realizados pola Federación Galega de Ximnasia no exercicio das funcións públicas de carácter administrativo, son susceptibles de recurso ante o conselleiro da Presidencia e Administración pública; as súas resolucións esgotan a vía administrativa.</p>
<p>Artigo 5º</p>
<p>O domicilio social da Federación Galega de Ximnasia (FGX) establécese en Ourense, Avda. Habana, 105, 6º.</p>
<p>A comisión delegada, por maioría dos seus membros e cando as circunstancias o aconsellen, poderá acorda-lo cambio de domicilio social dentro da mesma localidade. Para o traslado do domicilio a outra localidade, que deberá ser sempre dentro do territorio da Comunidade Autónoma galega, será nece</p>
<p>sario o acordo maioritario da asemblea xeral, reunida en asemblea extraordinaria. En ámbolos casos, o traslado do domicilio social deberá ser notificado ós afiliados e a Secretaría Xeral para o Deporte.</p>
<p>La asemblea xeral, e para efectos puramente de organización interna, establecerán 4 delegacións da FGX, unha por cada provincia.</p>
<p>Capítulo II</p>
<p>Requisitos para ser membro da federación, dereitos e deberes</p>
<p>Artigo 6º</p>
<p>As entidades deportivas poderán integrarse, por petición propia, na Federación Galega de Ximnasia sempre que teñan o seu domicilio social e desempeñen a súa actividade en Galicia e se encontren constituídos conforme os requisitos esixidos para cada modalidade pola lexislación vixente e inscritos no Rexistro de Clubes, Federacións e Asociacións Deportivas da Xunta de Galicia, debendo comprometerse a cumpri-los estatutos e regulamentos da Federación Galega de Ximnasia e someterse á autoridade dos órganos federativos, en relación coas materias da súa competencia.</p>
<p>Os mesmos criterios e requisitos, no que sexa de aplicación, rexerán para a, integración na FGX dos deportivas, técnicos, adestradores, xuíces e árbitros e outros colectivos interesados, se os houbese.</p>
<p>Artigo 7º</p>
<p>Todo o que se integre na FGX poderá integrarse para tódolos efectos na Real Federación Española da mesma especialidade deportiva.</p>
<p>Artigo 8º</p>
<p>A integración na FGX producirase mediante a expedición por parte desta da correspondente licencia federativa ou documento de afiliación ou inscrición. A dita expedición será acordada pola xunta directiva da FGX.</p>
<p>Contra a denegación, que deberá ser motivada, caberá recurso ante a asemblea xeral.</p>
<p>En todo caso, para a participación en actividades ou competicións deportivas oficiais de ámbito autonómico será preciso estar en posesión de licencia ou documento de afiliación expedido pola FGX.</p>
<p>Artigo 9º</p>
<p>Tódolos membros da FGX teñen dereito a recibi-la tutela dela con respecto ós seus intereses deportivos comúns e individuais, asi como o de participar nas súas actividades e no funcionamento dos seus órganos, de acordo cos presentes estatutos e cos regulamentos internos daquela. Os membros da FGX teñen, pola súa vez o deber de acata-los acordos dos seus órganos, sen que isto obste ó seu dereito de recorrer, ante as instancias federativas</p>
<p>competentes e, se é o caso, ante os tribunais de xustiza ou Secretaría Xeral para o Deporte, segundo proceda, aqueles que considere contrarios a dereito, e sen prexuízo de acudir a conciliación extraxudicial ou arbitraxe nos termos previstos nas leis.</p>
<p>Capítulo III</p>
<p>Estructura territorial</p>
<p>Artigo 10º</p>
<p>A FGX estructúrase territorialmente en 4 delegacións provinciais.</p>
<p>Cada delegación quedará integrada polas entidades deportivas, deportistas, adestradores e xuíces-árbitros e outros colectivos, que correspondan ó ámbito territorial fixado pola asemblea xeral para cada delegación provincial.</p>
<p>Artigo 11º</p>
<p>As delegacións axustarán a súa actividade ás normas dictadas pola FGX a través dos órganos que correpondan e, directamente, do seu presidente.</p>
<p>Artigo 12º</p>
<p>Os titulares das delegacións serán nomeados o cesados polo presidente da FGX, de acordo co artigo 32º dos presentes estatutos.</p>
<p>A composición do equipo directivo da delegación e a competencia del, será de libre facultade do titular da delegación, o cal dará conta ó presidente da FGX.</p>
<p>TÍTULO II</p>
<p>Dos órganos de goberno e representación</p>
<p>Capítulo I</p>
<p>Normas xerais</p>
<p>Artigo 13º</p>
<p>Son órganos de goberno e representación da FGX a asemblea xeral e o presidente.</p>
<p>No seo da asemblea xeral deberá constituírse unha comisión delegada de asistencia a ela.</p>
<p>Artigo 14º</p>
<p>l. Serán órganos electivos da FGX o presidente, a asemblea xeral e a comisión delegada no ámbito das súas respectivas competencias.</p>
<p>Os membros dos demais órganos e comités serán designados e revogados libremente polo presidente coas excecións previstas nos presentes estatutos.</p>
<p>2. O nomeamento ou a renovación dos membros dos órganos de goberno e representación, dos órganos complementarios, e dos comités que puidesen crearse dentro da federación, deberán ser comunicados a tódolos membros da asemblea xeral e a Secretaría Xeral para o Deporte nun praxo máximo de l5 días a partir da data do nomeamento.</p>
<p>3. Os órganos de goberno e representación reuniranse na forma e termos establecidos nestes estatutos; os seus acordos, salvo disposición expresa que dispoña o contrario, adoptaranse por maioría simple; en caso de empate, o presidente terá voto de calidade. Os acordos poderán ser impugnados de conformidade co disposto na lexislación aplicable e nos presentes estatutos.</p>
<p>4. A responsabilidade dos membros dos órganos da federación no exercicio da súas funcións será exisida no ámbito disciplinario de conformidade co disposto no Real decreto l59l/l992, do 23 de decembro, e nos ámbitos civil e penal de acordo coa lexislación xeral de aplicación.</p>
<p>5. Son requisitos xerais para ser membro de calquera órgano da Federación Galega de Ximnasia, sen prexuízo do establecido regulamentariamente, os seguintes:</p>
<p>a) Te-la condición de cidadán de Galicia, segundo o disposto no artigo 3 da Lei orgánica l/l98l, do 6 de abril, do Estatuto de autonomía de Galicia.</p>
<p>b) Ser maior de idade e estar en pleno uso dos dereitos civís.</p>
<p>c) Non estar suxeito á corrección disciplinaria de carácter deportivo que o inhabilite.</p>
<p>d) Non ter sido condenado mediante sentencia penal firme que leve anexa pena principal ou accesoria de inhabilitación absoluta ou especial para cargo público.</p>
<p>e) Non estar incurso en ningunha causa de incompatibilidade establecida legalmente ou nos presentes estatutos.</p>
<p>f) Reuni-los requisitos específicos propios de cada estamento deportivo.</p>
<p>Capítulo II</p>
<p>Da asemblea xeral</p>
<p>Sección primeira</p>
<p>Natureza, composición, nomeamento e cesamento</p>
<p>Artigo 15º</p>
<p>A asemblea xeral é o órgano superior de goberno e representación da Federación Galega de Ximnasia.</p>
<p>Artigo 16º</p>
<p>A asemblea xeral estará constituída polo presidente da FGX e polos representantes das entidades deportivas, os deportistas, técnicos-adestradores, os xuíces de cada unha das cinco modalidades da ximnasia: ximnasia artística feminina, ximnasia artística masculina, ximnasia rítmica deportiva, trampolín e aerobic.</p>
<p>As entidades deportivas non poderán ser membros da asemblea xeral se, no momento da convocatoria de eleccións non figuran inscritos no Rexistro de</p>
<p>Clubs, Federacións e Entidades Deportivas da Xunta de Galicia e no Rexistro de Clubs da FGX.</p>
<p>Os compoñentes da xunta directiva, por este só carácter poderán asistir ás reunións da asemblea, con dereito a voz pero sen voto.</p>
<p>Artigo 17º</p>
<p>Na asemblea xeral estaran representados os estamentos de clubs deportivos, ximnastas, técnicos, xuíces e outros colectivos que houbese, gardando as seguintes proporcións:</p>
<p>-Clubs (70%) membros.</p>
<p>-Deportistas (10%) 2% por modalidade.</p>
<p>-Técnicos (5%) 1% por modalidade.</p>
<p>-Xuíces (5%) 1% por modalidade.</p>
<p>-Outros colectivos (l0%)</p>
<p>Artigo 18º</p>
<p>A convocatoria de eleccións deberá indicar expresamente o número de membros da asemblea xeral e o de cada un dos estamentos.</p>
<p>Artigo 19º</p>
<p>Os membros da asemblea xeral e a comisión delegada cesarán polas seguintes causas:</p>
<p>a) Defunción.</p>
<p>b) Disolución da entidade á que representan.</p>
<p>c) Expiración do mandato para o que foron elexidos.</p>
<p>d) Renuncia voluntaria ou demisión.</p>
<p>e) Estar incurso en causa de inelixibilidade ou incompatibilidade legal ou estatutaria.</p>
<p>f) Sanción disciplinaria imposta en forma regulamentaria que implique o cesamento no cargo que ostenta.</p>
<p>g) Perda dos requisitos polos que foron elixidos no seu respectivo estamento.</p>
<p>Artigo 20º</p>
<p>As vacantes que se produzan na asemblea xeral antes das seguintes eleccións xerais a ela, serán cubertas, dentro de cada estamento e de maneira sucesiva, polos candidatos que no proceso electoral obtivesen maior número de votos despois dos que resultaron electos e, na falta destes, mediante a realización de eleccións parciais sempre que, neste último caso, as vacantes superen o 20% dos membros da asemblea.</p>
<p>Os elixidos para ocupa-las vacantes ás que se refire o apartado anterior ostentarán o seu mandato polo tempo que falte para a celebración das seguientes elección xerais.</p>
<p>Sección segunda</p>
<p>Réxime de funcionamento</p>
<p>1. Competencias.</p>
<p>Artigo 21º</p>
<p>A asemblea xeral, en canto órgano máximo de goberno e representación da federación, pode adoptar calquera acordo ou decisión sobre ela, con sometemento ás regras de competencia e procedemento. Especialmente son competencias da asemblea xeral, as seguintes:</p>
<p>l. A aprobación e modificación dos estatutos da Federación Galega de Ximnasia.</p>
<p>2. A elección mediante sufraxio libre, igual, directo o secreto do presidente e da comisión delegada da Federación Galega de Ximnasia, así como o cesamento e a moción de censura ó presidente.</p>
<p>3. Aprobación e liquidación do orzamento anual da Federación Galega de Ximnasia.</p>
<p>4. Aprobación do programa ou calendario deportivo anual a desenvolverá a Federación Galega de Ximnasia e das bases ou regulamentos que rexerán a competición.</p>
<p>5. Aprobación da creación de órganos territoriais da FGX.</p>
<p>6. Aprobación do Regulamento de eleccións á asemblea, presidente e da comisión delegada da Federación Galega de Ximnasia.</p>
<p>7. Aprobación do Regulamento sobre conciliación extraxudicial ou arbitraxe.</p>
<p>8. Aprobación do Regulamento de disciplina deportiva.</p>
<p>9. Calquera outra competencia da FGX que non esta expresamente atribuída polos presentes estatutos a outro órgano.</p>
<p>10. Establece-los criterios que terá que observa-la comisión delegada na aplicación do proyecto do calendario deportivo, dos orzamentos e dos regulamentos.</p>
<p>2. Convocatoria.</p>
<p>Artigo 22º</p>
<p>A asemblea xeral será convocada polo presidente da Federación Galega de Ximnasia, cun mínimo de 10 días naturais de antelación á data da súa celebración, no taboleiro de anuncios da FGX, debendo incluír necesariamente os puntos da orde do día a tratar, ademais da notificación individual a cada un dos membros á dirección que deberá constar na FGX. A notificación remitirase por calquera medio que permita ter constancia da recepción cunha antelación mínima de corenta e oito horas. Os defectos formais na convocatoria non darán lugar a nulidade da asemblea sempre e cando</p>
<p>os membros dela recibisen a convocatoria coa orde do día no prazo establecido e, en todo caso, a asemblea será válida, sen necesidade de ningún outro requisito, sempre que concurran a totalidade dos membros dela.</p>
<p>A orde do día das asembleas ordinarias derá ser modificada, no sentido de incorporar novos puntos, por petición fundada dunha quinta parte dos membros da asemblea xeral e sempre que esta incorporación se solicite cunha marxe de tempo suficiente para que poida ser notificada a tódolos membros da asemblea xeral mediante a notificación e a publicación no taboleiro de anuncios da Federación Galega de Ximnasia cunha antelación mínima de 3 días á data de celebración.</p>
<p>Artigo 23º</p>
<p>O presidente da Federación Galega de Ximnasia deberá convocar unha asemblea xeral ordinaria anualmente antes do inicio da nova tempada deportiva para trata-los asuntos propios da xestión e, como mínimo, para aprobación da memoria anual de actividades, a aprobación do novo orzamento e a liquidación do anterior, aprobación do calendario deportivo e das regras que rexerán a competición e o exames e consideración das propostas que formulen os membros da asemblea, da comisión delegada, da xunta directiva e o presidente.</p>
<p>Tódalas demais asembleas terán carácter extraordinario e serán convocadas polo presidente da Federación Galega de Ximnasia sempre que o coide oportuno, ou por petición dun número de membros que integran a asemblea non inferior ó 25%. Neste caso, os solicitantes deberán formular unha petición por escrito dirixida ó presidente da FGX, indicando os puntos que compoñerán a orde do día. O presidente, no prazo máximo de l0 días naturais desde a entrada da petición no rexistro da Federación Galega de Ximnasia, deberá convoca-la asemblea xeral con carácter extraordinario, cos requisitos de forma sinalados nestos estatutos, e coa orde do día solicitada, sen incluír ningún outro punto, que se celebrará nun prazo non superior a 20 días naturais desde a convocatoria. No caso de negativa expresa do presidente a efectua-la convocatoria, ou pasados l0 días desde que a solicitude fose efectuada sen ter sido respondida, os solicitantes poderán facer uso dos dereitos que a lexislación vixente </p>
<p>establece, ante a Secretaría Xeral para o Deporte para a convocatoria dos órganos colexiados de goberno.</p>
<p>Cando o presidente da FGX aprecie a existencia dunha situación urxente que non permita demora na convocatoria da asemblea extraordinaria, poderá convocala sen suxeición a prazo nin requisito de forma ningunha salvo a citación persoal dos asambleístas que poidan ser localizados nos domicilios que consten na FGX. En todo, caso a asemblea requerirá como mínimo a presencia de 2/3 dos seus membros e antes de analiza-la orde do día pronunciarase previamente, por maioría de asistentes,</p>
<p>sobre a urxencia da convocatoria e a necesidade ou non da súa celebración. En todo caso, unha asemblea convocada desta forma non poderá modifica-los estatutos.</p>
<p>A Secretaría Xeral para o Deporte, ou órgano que a substituirá, convocará a asemblea xeral ou a comisión delegada, para debate e resolución, se procede, de asuntos e cuestións determinadas, cando aquelas non se convocasen por quen ten a obriga estatuaria ou legal de facelo en tempo regulamentario.</p>
<p>Artigo 24º</p>
<p>A asemblea xeral quedará validamente constituída en primeira convocatoria, cando a ela concorran a maioría dos seus membros.</p>
<p>En segunda convocatoria será válida sexa cal sexa o número de asistentes sen que en ningún caso poida ser inferior a tres. Deberá mediar un mínimo de media hora entre a primeira e a segunda convocatoria.</p>
<p>3. Adopción de acordos.</p>
<p>Artigo 25º</p>
<p>Non será admisible en modo ningún para a formación da vontade dos órganos colexiados da FGX nin para o establecemento do seu quórum o voto por correo nin a delegación de voto, e será por tanto, necesaria a presencia física dos seus membros. Exceptúanse as eleccións dos membros da asemblea xeral, se así se aprobase no Regulamento electoral.</p>
<p>Con carácter excepcional as entidades poderán ser representadas de conformidade cos seus propios estatutos, pero o representante non poderá ser membro da asemblea xeral.</p>
<p>Ninguén poderá ostentar na asemblea xeral máis dunha delegación de voto.</p>
<p>Artigo 26º</p>
<p>As votacións no seo da asemblea xeral realizaranse de acordo co que decida a maioría, respectando a solicitude de voto secreto.</p>
<p>Artigo 27º</p>
<p>A asemblea xeral será presidida polo presidente da FGX, e o seu voto será de calidade en caso de empate. Os acordos adoptaranse por maioría simple dos asistentes, agás as excepcións previstas nos presentes estatutos ou noutras normas legais ou regulamentarias.</p>
<p>Para os efectos de cómputo de quórums e maiorías, cando estes se conformen cun número impar de asambleístas, computaranse sempre por exceso e con referencia ó número daqueles efectivamente existentes como membros da asemblea, descontadas as vacantes.</p>
<p>Os membros da asamblea poderán votar afirmativamente, ou negativamente ou ben vota-la abs</p>
<p>tención. Cando o voto sexa de abstención, non se computará para a obtención da maioría; teranse en conta os votos afirmativos e os negativos.</p>
<p>Artigo 28º</p>
<p>De tódolos acordos adoptados na asemblea xeral e comisión delegada levantarase acta polo secretario delas, especificando os datos seguintes:</p>
<p>a) Lugar e data da reunión.</p>
<p>b) Día, mes e ano.</p>
<p>c) Hora en que comeza e finaliza a sesión.</p>
<p>d) Nome e apelidos do presidente, do secretario e dos restantes membros asistentes.</p>
<p>e) Carácter ordinario ou extraordinario da sesión e se se celebra en primeira ou segunda convocatoria.</p>
<p>f) Asuntos que se examinen e acordos que sobre deles recaian.</p>
<p>g) Resultados das votacións e, se é o caso, os votos particulares contrarios ó acordo adoptado e as abstencións motivadas.</p>
<p>h) Cantos incidentes se produzcan durante o acto e fosen dignos de indicar ó xuízo do secretario.</p>
<p>Os votos contrarios ó acordo adoptado ou as abstencións motivadas eximirán a quen os emita de calquera responsabilidade derivada de tales acordos.</p>
<p>Artigo 29º</p>
<p>Os acordos da asemblea xeral e da comisión delegada serán vinculantes e de obrigatorio cumprimento para a totalidade dos órganos, persoas e entidades que integran a FGX e terán forza executiva a partir da data da súa adopción.</p>
<p>Artigo 30º</p>
<p>A asemblea xeral non poderá adoptar ningún acordo ou realizar ningún acto que poida comprometer de forma irreversible o seu patrimonio ou a actividade que constitue o obxecto propio da FGX.</p>
<p>Capítulo III</p>
<p>Da comisión delegada</p>
<p>Natureza, constitución, composición e funcionamento</p>
<p>Artigo 31º</p>
<p>l. No seo da asemblea xeral deberá constituírse unha comisión delegada que terá carácter electivo e será un órgano de goberno e representación da FGX.</p>
<p>2. A comisión delegada será elixida pola asemblea xeral na primeira reunión que esta celebre despois da súa constitución mediante sufraxio entre os membros dela. O seu mandato coincidirá co da asemblea xeral. No caso de producirse algunha vacante cubrirase co seguinte candidato máis votado.</p>
<p>3. A comisión delegada estará composta por cinco membros, representantes cada un de eles dos estamentos sinalados con anterioridade: entidades deportivas (2), técnicos-adestradores (1), xuíces (1) e deportistas (1).</p>
<p>4. O presidente da FGX convocará á comisión delegada, que se reunirá como mínimo cada 4 meses para os fins da súa competencia e polo menos para realiza-lo seguimento da xestión deportiva e económica da FGX.</p>
<p>5. Corresponde á comisión delegada da asemblea xeral:</p>
<p>a) A elaboración dun informe previo á aprobación dos orzamentos.</p>
<p>b) A modificación do calendario deportivo.</p>
<p>c) A modificación dos orzamentos e dos regulamentos.</p>
<p>d) O seguimento da xestión deportiva e económica da FGX.</p>
<p>As modificacións non poderán exceder dos límites e criterios que a propia asemblea xeral estableza.</p>
<p>A proposta sobre os temas que se van tratar na comisión delegada corresponde ó presidente ou a tres dos cinco membros da comisión delegada.</p>
<p>6. Os membros da comisión delegada cesarán polas mesmas causas que os da asemblea xeral, e tamén por deixar de ser membro desta última.</p>
<p>7. A convocatoria da comisión delegada corresponderalle ó presidente da FGX, debendo ser notificada ós seus membros cunha antelación de sete días naturais, e os acordos adotaranse por maioría simple, agás que estatutariamente se dispoña outro quórum.</p>
<p>8. Para o non previsto nos parágrafos anteriores, aplicaranse as previsións establecidas para a asemblea xeral, en canto non sexan incompatibles coa natureza da comisión delegada.</p>
<p>Capítulo IV</p>
<p>Do presidente</p>
<p>Artigo 32º</p>
<p>O presidente da FGX é o órgano de goberno e representación que desempeña a súa representación legal, convoca e preside os órganos de goberno e representación e executa os acordos deles. O presidente nomeará delegados nas localidades aprobadas pola asemblea xeral, que actuarán seguindo as instruccións daquel e por delegación nas funcións que se lle encomenden. Os ditos delegados poderán ser cesados ou substituídos polo presidente segundo o seu criterio.</p>
<p>Artigo 33º</p>
<p>A duración do cargo de presidente será de 4 anos.</p>
<p>No caso de que, excecionalmente, quede vacante a presidencia antes de que transcorra o prazo para o que foi elixido, considerarase dimisionaria toda a xunta directiva, constituíndose a comisión delegada en comisión xestora, presidida polo membro de maior idade. Convocará á asemblea xeral, e esta acordará unha nova elección do presidente para cubri-la vacante polo tempo que falte ata a terminación do prazo correspondente ó mandato ordinario. Se a vacante se produce por prosperar unha moción de censura, haberá que aterse ó disposto no artigo 36 destes estatutos.</p>
<p>Artigo 34º</p>
<p>O desempeño do cargo de presidente será causa de incompatibilidade coas seguintes actividades:</p>
<p>a) Ocupación de cargos directivos noutras federacións deportivas; agás a Real Federación Española de Ximnasia.</p>
<p>b) Desenvolvemento de actividades ou desempeño de cargos en asociacións deportivas, ou clubs dependentes integrados na FGX.</p>
<p>c) A persoa que resulte elixida como presidente da FGX deberá cesar en todo tipo de actividades directivas no deporte específico e no ámbito territorial da federación.</p>
<p>Non existirá incompatibilidade, en ningún caso, coa práctica activa do deporte fóra do ámbito federativo.</p>
<p>Artigo 35º</p>
<p>O presidente cesará por:</p>
<p>a) Transcurso do prazo polo que foi elexido.</p>
<p>b) Demisión.</p>
<p>c) Incapacidade física ou psíquica para continuar no exercicio do seu cargo.</p>
<p>d) Aprobación dunha moción de censura pola asemblea xeral.</p>
<p>e) Por incorrer en causa de inelixibilidade, ou incompatibilidade, se ben, neste último caso disporía dun prazo dun mes para cesar no posto que resulte incompatible co de presidente.</p>
<p>Artigo 36º</p>
<p>A moción de censura ó presidente poderá ser presentada polos membros da asemblea xeral que constituán polo menos á maioría legal da mesma mediante escrito presentado no rexistro da FGX. Na dita petición deberán solicitar do presidente a convocatoria dunha asemblea xeral extraordinaria coa dita moción como único punto da orde do día así como propoñer un candidato alternativo á presidencia.</p>
<p>Para a convocatoria da asemblea xeral extraordinaria a que se refire este artigo, haberá que aterse ó disposto no artigo 22º destes estatutos. A sesión da asemblea xeral en que se debata a moción de censura, estará presidida polo membro de maior idade. Non será válido o voto por correo nin a asistencia por representación.</p>
<p>Se a moción de censura non prosperase, non poderá presentarse unha nova dentro do mesmo período de mandato, como tampouco poderá presentarse, no caso de prosperar, contra o candidato investido na dita moción polo tempo que falte para concluí-lo período ordinario, dun ano.</p>
<p>TÍTULO III</p>
<p>Órganos complementarios dos de goberno e representación</p>
<p>Artigo 37º</p>
<p>Son órganos complementarios dos de goberno e representación da FGX para asistir ó presidente:</p>
<p>a) A xunta directiva.</p>
<p>b) O secretario xeral.</p>
<p>c) O tesoureiro.</p>
<p>Artigo 38º</p>
<p>l. A xunta directiva é o órgano colexiado de xestión da FGX os seus membros designados e revogados libremente polo presidente.</p>
<p>O número de membros será establecido polo presidente e non poderá ser inferior a 5 nen superior a l5.</p>
<p>O presidente elixirá entre os membros da súa xunta directiva un vicepresidente, que o será tamén da FGX, quen substituirá ó presidente por delegación, imposibilidade física ou ausencia temporal; un secretario que, pola súa vez, o será da FGX, así como un tesoureiro. Tales cargos, por estaren baseados na confianza, poderán ser removidos polo presidente cando o considere conveniente.</p>
<p>Os membros da xunta directiva que non o sexan da asemblea xeral, terán acceso ás sesións dela, con dereito a voz pero sen voto.</p>
<p>Tódolos cargos son honoríficos e, no caso de establecerse unha compensación económica a favor dalgún dos membros da xunta directiva, deberá ser expresamente acordada pola asemblea xeral e constar dunha maneira diferenciada no orzamento. En ningún caso a compensación económica poderá ser satisfeita con cargo ás subvencións públicas que reciba a federación.</p>
<p>2. A xunta directiva reunirase en sesión ordinaria, cando menos, unha vez cada tres meses. As demais sesións serán extraordinarias.</p>
<p>A convocatoria correspóndelle ó presidente, que a notificará cunha antelación mínima de 48 horas.</p>
<p>Non será esixible o transcurso do tempo citado cando tódolos membros da xunta directiva estivesen presentes e unanimemente decidisen convocar e celebrar unha sesión.</p>
<p>Para o previsto neste parágrafo, aplicarase o disposto para o funcionamento da comisión delegada.</p>
<p>3. O presidente da FGX nomeará un secretario, o cal exercerá as funcións de fedatario e asesor, e máis especificamente:</p>
<p>a) Levantar actas das sesións dos órganos de goberno e representación da FGX, co contido determinado no artigo 28.</p>
<p>b) Expedi-las certificacións oportunas das actas dos órganos de goberno e representación.</p>
<p>c) Remitir á Secretaría Xeral para o Deporte as actas das reunións da asemblea xeral e da comisión delegada no prazo de l5 días dende a data da súa celebración, así como as convocatorias delas.</p>
<p>d) Leva-los libros de actas individualizados para cada órgano colexiado, os libros de rexistro e os arquivos da FGX.</p>
<p>e) Prepara-las reunións dos órganos colexiados nos que actúa como secretario e a documentación correpondente.</p>
<p>f) Prepara-la memoria anual da FGX.</p>
<p>g) Velar polo cumplimento dos acordos adpotados.</p>
<p>h) Cantas funcións lle encomenden os estatutos e regulamentos da FGX, ou lle sexan delegados polo presidente.</p>
<p>4. O tesoureiro da federación é o seu órgano de Administración.</p>
<p>Exercerá como funcións propias:</p>
<p>a) Leva-la contabilidade da federación.</p>
<p>b) Exerce-la inspección económica de tódolos órganos da FGX.</p>
<p>c) Elaborar e presenta-los balances e informes á comisión delegada do estado contable da FGX, e confeciona-la liquidación do orzamento.</p>
<p>d) Calquera outra función que lle encomenden o presidente, os estatutos ou os regulamentos da FGX.</p>
<p>No suposto de que non se nomease tesoureiro, o presidente será o responsable de exerce-las funcións anteriores, poderá delegalas na persoa que considere oportuna.</p>
<p>Artigo 39º</p>
<p>Para ser membro da xunta directiva non será necesario formar parte da asemblea xeral nin da FGX.</p>
<p>Artigo 40º</p>
<p>1. Os membros da xunta directiva cesarán polas seguintes causas:</p>
<p>a) Vacancía na presidencia, sen prexuízo da súa conversión en comisión xestora nos casos previstos nos estatutos.</p>
<p>b) Demisión.</p>
<p>c) Falecemento ou incapacidade física ou psíquica para continuar no exercicio do seu cargo.</p>
<p>d) Por incorrer en causa de inelixibilidade ou incompatibilidade.</p>
<p>e) Destituílos directamente polo presidente co cumprimiento das comunicacións a que se refiren os presentes estatutos.</p>
<p>f) Por ter prosperado unha moción de censura contra o presidente.</p>
<p>2. O secretario e ou tesoureiro continuarán no desempeño das súas funcións, se ben o novo presidente deberá, dentro dos 15 días seguintes ó da toma de posesión do seu cargo, confirmarlos ou removidos nos seus cargos.</p>
<p>Artigo 41º</p>
<p>A xunta directiva, como órgano colaborador do presidente non terá competencias propias e exercerá por delegación as que lle encomende o presidente, que poderá avogar e revogar en calquera momento.</p>
<p>Artigo 42º</p>
<p>Os asuntos ordinarios de trámite serán despachados polo presidente e o secretario.</p>
<p>Capítulo IV</p>
<p>Dos órganos técnicos e asesores</p>
<p>Capítulo I</p>
<p>Comisións en xeral</p>
<p>Artigo 43º</p>
<p>1. A federación creará, logo de aprobación pola asemblea xeral, polo menos as seguintes comisións:</p>
<p>a) Os comités de disciplina deportiva: Comité de Competición ou Xuíz Único e Comité de Apelación.</p>
<p>b) Comité de Xuíces Árbitros.</p>
<p>c) Un comité técnico por cada modalidade ximnástica, coa función de elaborar e presenta-los programas técnicos para a sua aprobación pola asemblea xeral:</p>
<p>-Comité Técnico de Ximnasia Rítmica deportiva.</p>
<p>-Comité Técnico de Ximnasia Artística masculina.</p>
<p>-Comité Técnico de Ximnasia Artística feminina.</p>
<p>-Comité Técnico de Trampolín.</p>
<p>-Comité Técnico de Aerobic.</p>
<p>Tódalas comisións rexeranse polos seus respectivos regulamentos internos e, se é o caso, pola normativa nacional unificada e emanada da federación española da mesma modalidade, pola lexislación aplicable e polo disposto nos presentes estatutos.</p>
<p>Tódolos presidentes dos comités serán nomeados polo presidente da FGX, agás os dos comités técnicos, que serán nomeados polos seus respectivos colectivos.</p>
<p>Capítulo II</p>
<p>Comité de Xuíces-Árbitros</p>
<p>Artigo 44º</p>
<p>No seo da federación constituirase, de maneira obrigatoria, un Comité de Xuíces ou Árbitros, no cal o presidente será designado polo presidente da FGX.</p>
<p>Este comité poderá adopta-la estructura territorial da FGX.</p>
<p>Serán funciones deste comité:</p>
<p>a) Establece-los niveis de formación de xuíces.</p>
<p>b) Clasificar tecnicamente os xuíces, en función de criterios prefixados pola asemblea xeral, propoñendo á xunta directiva a adscrición ás categorías correspondentes. Estas clasificacións comunicaránse á asemblea xeral.</p>
<p>c) Propoñer ós candidatos a xuíces ou árbitros nacionais.</p>
<p>d) Propoñer á xunta directiva as normas administrativas que regulan a arbitraxe, para a súa posterior aprobación pola asemblea xeral.</p>
<p>e) Designa-los xuíces nas competicións oficiais de ámbito galego.</p>
<p>f) Colaborar cos órganos competentes da federación.</p>
<p>Capítulo V</p>
<p>Réxime electoral</p>
<p>Capítulo I</p>
<p>Os censos</p>
<p>Artigo 45º</p>
<p>Compoñerán os censos correspondentes a cada estamento electoral tódolos membros da FGX que reúnan os requisitos establecidos para cada estamento nos presentes estatutos e no Regulamento electoral.</p>
<p>Capítulo II</p>
<p>Regulamento electoral</p>
<p>Artigo 46º</p>
<p>Os procesos electorais desenvolveranse conforme ó Regulamento electoral que deberá ser aprobado pola asemblea xeral, a proposta do presidente, e regulará as seguientes cuestións:</p>
<p>l. Número de membros da asemblea xeral; circunscrición electoral e número de representantes que por cada circunscrición electoral corresponda a cada un dos estamentos.</p>
<p>2. Circunscricións electorais.</p>
<p>3. Calendario electoral.</p>
<p>4. Censo electoral.</p>
<p>5. Composición, competencias e funcionamento da xunta electoral.</p>
<p>6. Requisitos para presentación e proclamación de candidatos. O termo para a presentación de candidatos a presidente e membros da asemblea xeral non poderá ser inferior a l0 días.</p>
<p>7. Procedemento de resolución de conflictos, impugnacións e reclamacións, así como os recursos electorais.</p>
<p>8. Regulación de voto por correo nas eleccións á asemblea xeral.</p>
<p>Non se admitirá esta clase de voto nas eleccións á comisión delegada e presidente.</p>
<p>9. Composición, competencia, funcionamento e localización das mesas electorais.</p>
<p>10. Elección de presidente.</p>
<p>11. Elección da comisión delegada.</p>
<p>O Regulamento electoral deberá ser ratificado pola Secretaría Xeral para o Deporte.</p>
<p>Capítulo III</p>
<p>A comisión xestora</p>
<p>Artigo 47º</p>
<p>Acordada a convocatoria de eleccións pola asemblea xeral e aprobado o Regulamento electoral, o presidente procederá no prazo sinalado nel á convocatoria de eleccións á asemblea xeral. A partir dese momento, a xunta directiva, e o presidente constituiranse en comisión xestora, e someterán o Regulamento electoral á ratificación pola Secretaría Xeral para o Deporte.</p>
<p>A comisión xestora garantirá a máxima difusión e publicidade das convocatorias de eleccións á asemblea xeral e presidente, así como do Regulamento electoral coas medidas previstas nas disposicións federativas a través dun medio que permita asegura-la recepción de dita notificación. Deberá expoñerse o Regulamento electoral en cada circunscrición electoral o mesmo día da convocatoria.</p>
<p>A comisión xestora administrará a federación e convocará e realizará novas eleccións no prazo máximo de tres meses no caso de que non se presentase ningunha candidatura ou non fose válida ningunha das presentadas.</p>
<p>Capítulo IV</p>
<p>Circunscrición electoral</p>
<p>Artigo 48º</p>
<p>A circunscrición electoral será única para toda a Comunidade Autónoma galega.</p>
<p>Capítulo V</p>
<p>Xunta electoral</p>
<p>Artigo 49º</p>
<p>A xunta electoral estará composta por tres membros que figuren no censo electoral, mediante elección libre, directa, igual e secreta. Designarase así mesmo os membros suplentes, en igual número e condición que os titulares.</p>
<p>De entre os membros designados o presidente será o de maior idade, e actuará como secretario o que o sexa da FGX, con voz pero sen voto.</p>
<p>Os membros da xunta electoral non poderán figurar como candidatos á asemblea xeral e a presidencia da FGX.</p>
<p>A xunta electoral controlará todo o proceso electoral e terá competencia para coñecer e resolve-las incidencias que se produzan sobre o censo electoral, presentación e proclamación de candidatos, proclamación de membros da asemblea xeral e comisión delegada e do presidente da FGX, así como a decisión de calquera outras cuestións que afecten directamente á celebración das eleccións e ós seus resultados. Unha vez proclamados definitivamente os candidatos, levantará acta da votación e o reconto e remitirá a acta á Secretaria Xeral para o Deporte no prazo máximo de tres días.</p>
<p>Capítulo VI</p>
<p>Mesas electorais</p>
<p>Artigo 50º</p>
<p>Para a elección dos distintos estamentos da asemblea xeral, constituiranse unha ou varias mesas electorais na forma establecida no Regulamento electoral. Os membros destas mesas non poderán ser candidatos; no seu funcionamento axustaranse ás normas que se establezan no Regulamento electoral.</p>
<p>Capítulo VII</p>
<p>Recursos</p>
<p>Artigo 51º</p>
<p>As reclamacións e impugnacións que se presenten contra calquera acto electoral dirixiranse á xunta electoral e contra o que esta resolva caberá recurso</p>
<p>ante o Comité Galego de Disciplina Deportiva. Así mesmo caberá recurso ante o Comité Galego de Disciplina Deportiva, contra tódolos actos, acordos o resolucións da xunta electoral ou calquera outro órgano ou membros da federación en materia electoral.</p>
<p>Capítulo VIII</p>
<p>Elección da asamblea xeral</p>
<p>Artigo 52º</p>
<p>l. Os membros da asemblea xeral serán elixidos cada catro anos coincidindo cos Xogos Olímpicos de inverno mediante sufraxio libre, secreto, igual e directo entre e polos compoñentes dos distintos estamentos da FGX.</p>
<p>2. As eleccións á asemblea xeral serán acordadas por ela que aprobará a convocatoria con tódolos requisitos que se establecerán no Regulamento electoral, que así mesmo se aprobe.</p>
<p>3. Acordada pola asemblea xeral a convocatoria de eleccións, o acordo será formalmente executado polo presidente da federación, quen asinará a ela.</p>
<p>4. Desde a convocatoria para a celebración desta asemblea xeral a xunta directiva e o presidente constituiranse en comisión xestora, de acordo co disposto no artigo 47 dos presentes estatutos.</p>
<p>Artigo 53º</p>
<p>Para ser candidato a membro da asemblea xeral requírese o cumprimento dos requisitos establecidos con carácter xeral no artigo 14.5º deste estatutos. O tempo dedicado a actividade de presidente será computable para cumpri-lo requisito de dous anos esixidos para ser elector e elixible.</p>
<p>Os requisitos esixigos para ser electores ou elixibles deberán terse cumpridos no día no que se publique a convocatoria de eleccións.</p>
<p>Artigo 54º</p>
<p>As eleccións á asemblea xeral realizaranse para cada un dos postos correspondentes ós estamentos integrantes dela de acordo co previsto nestes estatutos e no Regulamento electoral.</p>
<p>Artigo 55º</p>
<p>Os representantes dos deportistas na asemblea xeral serán elixidos por e entre os representantes dos que integran o censo de entidades deportivas inscritas no rexistro público da FGX e no Rexistro de Clubs, Federacións e Asociacións Deportivas da Xunta de Galicia, no momento da convocatoria das eleccións e estivesen igualmente inscritos durante a tempada deportiva anterior, participasen en competicións ou actividades de carácter ofical organizadas pola FGX ou pola Real Federación Española</p>
<p>da mesma modalidade coa aprobación ou intervención daquela.</p>
<p>Artigo 56º</p>
<p>Os representantes dos deportistas na asemblea xeral serán elixidos por e entre os maiores de l8 anos dos que teñan licencia en vigor expedida pola FGX no momento da convocatoria das eleccións sempre que tamén a tivesen, polo menos, durante a tempada deportiva anterior, sempre que participasen en competicións ou actividades de carácter oficial organizadas pola FGX ou pola Real Federación Española da mesma especialidade, coa aprobación ou intervención daquela.</p>
<p>Artigo 57º</p>
<p>Os representantes dos técnicos-adestradores e impartidores de curso e dos xuíces-árbitros na asemblea xeral serán elixidos por e entre os pertencentes a cada estamento, que teñan licencia en vigor no momento da convocatoria das eleccións e tamén a tivesen, como mínimo, na tempada deportiva inmediatamente anterior.</p>
<p>Capítulo IX</p>
<p>Elección de presidente</p>
<p>Artigo 58º</p>
<p>Unha vez concluídas as eleccións á asemblea xeral, o presidente da comisión xestora, previo acordo dela, procederá inmediatamente á convocatoria da dita asemblea para elixilo presidente e a comisión delegada da FGX.</p>
<p>O presidente será elixido para un período de catro anos, coincidindo cos anos en que se celebren Xogos Olímpicos de inverno, pola asemblea xeral, mediante sufraxio libre, directo, igual e secreto po tódolos membros da dita asemblea xeral previa a presentación e aceptación das candidaturas correspondentes, que deberán estar avaladas polo menos polo l0% dos membros da asemblea xeral. Os candidatos a presidente poderán non ser membros da asemblea xeral.</p>
<p>Artigo 59º</p>
<p>Será elixido presidente o candidato que obteña a maioría absoluta dos votos emitidos. No caso de que ningún candidato alcance esta maioría procederase a unha segunda votación entre os dous candidatos máis votados; resultará elixido o que obteña a maioría de votos.</p>
<p>No suposto de que se presentase un só candidato, non se efectuará votación; será proclamado presidente o único candidato pola Secretaría Xeral para o Deporte.</p>
<p>O presidente electo deberá tomar posesión ante a mesa de idade na mesma sesión en que fose nomeado e, se non estivese presente, a mesa deberá notificarlle fidedignamente e de forma inmediata o nomeamento, e daralle un prazo de tres días hábiles</p>
<p>para que compareza en forma no domicilio da FGX e, ante a citada mesa, tome posesión do seu cargo. No suposto de que non se leve a cabo tal posesión no prazo e forma sinalados, a presidencia quedará vacante e o presidente da mesa de idade convocará urxentemente a asemblea xeral para a o nomeamento do seguinte candidato máis votado ou apertura dun novo proceso electoral para elección de presidente.</p>
<p>Artigo 60º</p>
<p>Para poder ser candidato a presidente da FGX, deberán reunirse as condicións seguintes:</p>
<p>a) Te-la condición de cidadán de Galicia, segundo o que dispón o Estatuto de autonomía.</p>
<p>b) Ser maior de idade e estar en pleno uso dos dereitos civís.</p>
<p>c) Non estar incurso en ningunha sanción deportiva que o inhabilite, dictada polos órganos disciplinarios da FGX ou polo Comité Galego de Disciplina Deportiva.</p>
<p>d) Non ter sido condenado mediante sentencia xudicial firme que leve anexa pena principal ou accesoria de inhabilitación absoluta ou especial para o desempeño de cargos públicos.</p>
<p>e) Non ter obstentado ininterrompidamente a condición de presidente durante os dous períodos inmediatamente anteriores, calquera que fose a sua duración.</p>
<p>Artigo 61º</p>
<p>A votación será libre, secreta e directa; non se admitirá o voto por correo nin por delegación das persoas físicas.</p>
<p>Capítulo X</p>
<p>Elección da comisión delegada</p>
<p>Artigo 62º</p>
<p>Na mesma asemblea xeral convocada para a elección de presidente, e unha vez realizada ésta, procederase á elección dos membros da comisión delegada da asemblea xeral.</p>
<p>A comisión delegada estará composta por 5 membros, e ademais o presidente da FGX.</p>
<p>Os membros da comisión delegada serán elixidos por e entre os integrantes da asemblea xeral.</p>
<p>Serán elixidos membros da comisión delegada os que obteñan maior número de votos ata cubri-lo número de membros correspondente á comisión delegada.</p>
<p>Capítulo VI</p>
<p>Réxime económico</p>
<p>Artigo 63º</p>
<p>A FGX está sometida ó réxime de administración, orzamento e patrimonio propio e caixa única.</p>
<p>O tesoureiro someterá a asemblea xeral ordinaria un balance de situación e as contas de ingresos e gastos, memoria económica, así como o orzamento para a tempada seguinte, balance e orzamento que deberá ser notificado á Secretaría Xeral para o Deporte.</p>
<p>Non poderá aprobarse un orzamento deficitario salvo autorización da Secretaría Xeral para o Deporte. Tampouco poderán repartirse beneficios entre os seus membros.</p>
<p>A FGX elaborará unha memoria que analizará fielmente a súa actividade económica, a súa adecuada actuación orzamentaria, o cumprimento dos obxectivos e os proxectos que se vaian desenvolver, e informará separadamente como mínimo sobre os seguintes aspectos:</p>
<p>l. Diferenciación dos ingresos e contribucións segundo:</p>
<p>a) Subvencións públicas.</p>
<p>b) Subvencións, donativos ou contribucións privadas.</p>
<p>c) Vendas de activos.</p>
<p>d) Ingresos procedentes de competicións organizadas</p>
<p>e) Ingresos para servicios prestados pola federación, permisos, licencia e outros.</p>
<p>f) Ingresos financeiros.</p>
<p>2. Tamén constará o destino da totalidade dos recursos, distinguindo como mínimo os grupos de custo ou investimentos seguintes:</p>
<p>a) Administración da federación.</p>
<p>b) Dirección e servicios da directiva, incluíndo viaxes.</p>
<p>c) Competicións.</p>
<p>d) Axudas a clubs e outras entidades.</p>
<p>e) Axudas para actos deportivos.</p>
<p>f) Construccións e outros inmobilizados.</p>
<p>g) Formación de deportistas e técnicos.</p>
<p>h) Deportes de elite e profesional.</p>
<p>i) Árbitros.</p>
<p>j) Órganos xurisdiccionais.</p>
<p>3. O importe das obligacións de pagamento que é necesario satisfacer noutros exercicios que non esten previstos no balance.</p>
<p>4. O importe das garantías e os avais comprometidos.</p>
<p>5. A liquidación do orzamento, que explique as variacións en relación co orzamento aprobado na asemblea anterior.</p>
<p>As contas anuais e os orzamentos estarán no domicilio social da FGX cunha antelación mínima de l5 días á data da celebración da asemblea xeral, á disposición das persoas ou entidades con dereito a voto, as cales poderán pedir copia que lles será entregada antes da celebración da asemblea.</p>
<p>Artigo 64º</p>
<p>Constituen os ingresos da FGX:</p>
<p>a) As subvencións ordinarias e extraordinarias da Xunta de Galicia ou as que outras entidades públicas poidan concederlle, así como as provenientes, se é o caso, da federación española da mesma modalidade deportiva.</p>
<p>b) Os bens ou dereitos que reciba por herdanza, legado ou doazión de persoas físicas ou entidades particulares, así coma os premios que lle sexan outorgados.</p>
<p>c) As cotas dos seus afiliados.</p>
<p>d) As sancións pecuniarias que se lles impoñan ós seus afiliados dentro do exercicio da potestade disciplinaria.</p>
<p>e) Os froitos, rendas e xuros dos seus bens patrimoniais.</p>
<p>f) Os préstamos ou créditos que se lle concedan.</p>
<p>g) Os beneficios que produzcan as actividades e competicións deportivas que organice, así como os derivados dos contratos que realice.</p>
<p>h) Calquera outro que poida serlle atribuído por disposición legal ou en virtude de convenio.</p>
<p>Artigo 65º</p>
<p>A FGX destinará a totalidade dos seus ingresos e patrimonio á consecución dos fins do seu obxecto social.</p>
<p>Artigo 66º</p>
<p>A xestión económica ordinaria correrá a cargo do tesoureiro, baixo a dirección do presidente, coidando das operacións de cobros e pagamentos. Autorizará coa súa sinatura, mancomunada coa do presidente, ou coa do vicepresidente autorizado, tódolos documentos de movementos de fondos. Será responsable da levanza e custodia dos libros de contabilidade. Formulará os balances que anualmente deberán presentarse á asemblea xeral para a súa aprobación.</p>
<p>TÍTULO VII</p>
<p>Réxime documental</p>
<p>Artigo 67º</p>
<p>O réxime documental da federación comprenderá, como mínimo, os seguintes libros debidamente dilixenciados:</p>
<p>a) Libro de rexistro de entrada e saída de documentos e comunicacións oficiais.</p>
<p>b) Libro de rexistro de clubs nos que constarán a denominación destes, domicilio social e número de inscrición no Rexistro de Clubs, Federacións e Entidades Deportivas da Xunta de Galicia, e número de isncrición na Real Federación Española de Ximnasia, se é o caso.</p>
<p>c) Libros de actas que consignarán as reunións que celebren tódolos órganos colexiados da FGX, tanto de goberno e representación como complementarios e técnicos.</p>
<p>d) Libros de contabilidade.</p>
<p>e) Libro inventario de bens mobles e inmobles.</p>
<p>f) Rexistro dos membros da asemblea xeral e da comisión delegada no que deberán consta-los nomes dos titulares ou representantes legais e os domicilios para as citacións e comunicacións.</p>
<p>Artigo 68º</p>
<p>O réxime documental da FGX estará a cargo do secretario, a quen lle corresponde a custodia dos libros da federación, levantar actas das reunións dos órganos colexiados e, unha vez aprobadas, asinadas co visto e prace do presidente, expedir certificacións, remiti-las certificación e acordos que procedan á Secretaría Xeral para o Deporte e, en xeral, prepara-la resolución e despacho de tódolos asuntos.</p>
<p>No caso de ausencia ou imposibilidade física do secretario, as súas funcións serán desempeñadas polo propio presidente da federación ou pola persona en quen delegue.</p>
<p>TÍTULO VIII</p>
<p>Réxime disciplinario e xurisdiccional</p>
<p>Artigo 69º</p>
<p>A FGX, en materia de disciplina deportiva, ten potestade sobre tódalas persoas que formen parte da súa estructura orgánica, as entidades deportivas e os seus deportistas, técnicos e directivos, os xuíces e árbitros e, en xeral, todas aquelas persoas e entidades que, estando federadas, desenvolvan a actividade deportiva que constitúe o seu obxecto social no ámbito territorial da comunidade galega.</p>
<p>Artigo 70º</p>
<p>Os órganos competentes en materia disciplinaria serán:</p>
<p>a) En primeira instancia un Comité de Competición ou Xuíz Único.</p>
<p>b) En segunda instancia, un Comité de Apelación.</p>
<p>Ámbolos órganos se rexerán por e aplicarán o disposto no Real decreto l59l/l992, do 23 de decembro, sobre disciplina deportiva.</p>
<p>O Comité de Competición ou Xuíz Único de Competición estará integrado por un número de membros</p>
<p>entre l e 3 nomeados pola asemblea xeral de entre membros da federación. O comité de apelación estará integrado por 3 membros, así mesmo nomeados pola asemblea xeral entre os membros da FGX.</p>
<p>A duración do cargo coincidirá coa da asemblea Xeral que os nomease e durante o dito período só cesarán por renuncia ou demisión, falecemento, incapacidade física ou psíquica, perda da condición de membro da FGX, e sanción que os inhabilite para o cargo.</p>
<p>Unha vez elixidos os membros dos comités, estes designarán os seus presidentes nas primeiras reunións que celebren.</p>
<p>A composición destes comités será comunicada á Secretaría Xeral para o Deporte na forma prevista nestes estatutos.</p>
<p>Artigo 71º</p>
<p>As resolucións dictadas polo Comité de Apelación dentro das súas competencias, terán carácter definitivo no ámbito da FGX e poderán ser recorridas ante o Comité Galego de Disciplina Deportiva conforme a lexislación vixente.</p>
<p>TÍTULO IX</p>
<p>Da modificación dos estatutos e da disolución da Federación Galega de Ximnasia</p>
<p>Artigo 72º</p>
<p>Os estatutos da FGX só poden ser modificados pola asemblea xeral e de acordo co establecido nos presentes estatutos.</p>
<p>Artigo 73º</p>
<p>A proposta de modificación dos estatutos deberá ser acordada polo presidente ou comisión delegada da FGX, ou polo 25% dos membros da asemblea xeral; será necesarios para a sua modificación o voto favorable dos 2/3 dos membros da asemblea xeral.</p>
<p>Aprobada a reforma dos estatutos pola asemblea xeral deberá ser ratificada pola Secretaría Xeral para o Deporte.</p>
<p>Artigo 74º</p>
<p>A FGX extinguirase polas seguintes causas:</p>
<p>a) Por acordo da maioría de 2/3 dos membros da asemblea xeral referendado por maioría absoluta, por tódolos membros da FGX a través de votación libre, igual, directa e secreta.</p>
<p>b) Polas demais causas que determinen as leis ou regulamentos que sexan de aplicación.</p>
<p>Unha vez producida a liquidación, o patrimonio neto destinarase ós fins de carácter deportivo que determine a Secretaría Xeral para o Deporte.</p>
<p>Disposición derradeira</p>
<p>Para o non previsto nos presentes estatutos, aplicarase o disposto no Decreto 228/1994, do 14 de xullo, regulador das federacións deportivas galegas, na orde da Consellería da Presidencia e Administración Pública do 28 de xullo de 1995, que desenrola o anterior decreto, e cantas outras sexan de aplicación á Real Federación Española de Ximnasia, en canto sexan compatibles co ámbito e función da Real Federación Galega de Ximnasia.</p>
<p>9605632</p>


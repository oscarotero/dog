---
date: '1998-11-19'
id: 4C3E
page: 12
number: 225
agency: 'CONSELLERÍA DE XUSTIZA, INTERIOR E RELACIÓNS LABORAIS'
section: III. OUTRAS DISPOSICIÓNS
title: >-
  Resolución do 13 de outubro de 1998, da Delegación Provincial da Coruña, pola
  que se dispón a inscrición no rexistro e a publicación, no Diario Oficial de
  Galicia, do convenio colectivo do sector de empresas concesionarias de
  servicios municipais de aparcamento e/ou retirada de vehículos da vía pública
  da provincia da Coruña.
range: Resolución
url: 'https://www.xunta.gal/dog/Publicados/1998/19981119/Anuncio4C3E_gl.html'
---
<p>Visto o expediente do convenio colectivo del sector de empresas concesionarias de servicios municipais de aparcamiento e/o retirada de vehículos da vía pública da provincia da Coruña que tivo entrada nesta delegación provincial o día 2-10-1998, subscrito en representación da parte económica pola Asociación de Empresarios de AUPYME, e da parte social pola Unión Xeral de Traballadores o día 2-10-1998, de conformidade co disposto no artigo 90.2º e 3º da Lei 8/1980, do 10 de marzo, do Estatuto dos traballadores, Real decreto 1040/1981, do 22 de maio, sobre rexistro e depósito de convenios colectivos de traballo e Real decreto 2412/1982, do 24 de xullo, sobre traspaso de funcións e servicios da Administración do Estado á Comunidade Autónoma de Galicia en materia de traballo, esta delegación provincial</p>
<p>ACORDA</p>
<p>Primeiro.-Ordena-la súa inscrición no libro rexistro de convenios colectivos de traballo existente nesta delegación provincial, e notificación ás representacións económica e social da comisión negociadora.</p>
<p>Segundo.-Ordena-lo seu depósito no Servicio de Relacións Laborais, Sección de Mediación, Arbitraxe e Conciliación.</p>
<p>Terceiro.-Dispoñe-la súa publicación no Diario Oficial de Galicia.</p>
<p>A Coruña, 13 de outubro de 1998.</p>
<p>María Reyes Carabel Pedreira</p>
<p>Delegada provincial da Coruña</p>
<p>Convenio colectivo laboral de ámbito provincial do sector de empresas concesionarias dos servicios municipais de aparcamento e/ou retirada de vehículos da vía pública na provincia de Coruña.</p>
<p>Capítulo I</p>
<p>Disposicións xerais</p>
<p>Artigo 1º.-Ámbito funcional.</p>
<p>O presente convenio regula as relacións laborais entre as empresas concesionarias de servicios municipais de ordenación e regulación de aparcamento e/ou retirada de vehículos da vía pública e a súa posterior custodia e o seu persoal nas categorías especificadas no presente convenio.</p>
<p>Artigo 2º.-Ámbito xeográfico.</p>
<p>O ámbito xeográfico do presente convenio circunscríbese á provincia da Coruña.</p>
<p>Artigo 3º.-Duración.</p>
<p>O convenio entrará en vigor o 1 de xaneiro de 1998 e a súa vixencia estenderase ata o 31 de decembro de 1999.</p>
<p>Artigo 4º.-Denuncia.</p>
<p>Calquera das partes asinantes poderán denuncia-la expiración da vixencia do citado convenio e deberá facelo cun mínimo de 3 meses antes do respectivo vencemento.</p>
<p>A denuncia efectuarase mediante comunicación fidedigna á outra parte e á Dirección Provincial de Traballo.</p>
<p>Artigo 5º.-Vincualación á totalidade.</p>
<p>No suposto de que a xurisdicción laboral declarase contrario ás disposicións legais vixentes no momento da sinatura do convenio algún dos pactos del, este quedará nulo na súa totalidade, comprometéndose ambas partes a negocialo de novo.</p>
<p>Claúsula de desvinculación salarial.</p>
<p>Os compromisos en materia salarial contidos no presente convenio serán de aplicación para tódalas empresas afectadas polo ámbito funcional.</p>
<p>Para as empresas ou concesións que pretendan acollerse á cláusula regulada no presente artigo, establécense os seguintes mecanismos:</p>
<p>1. Negociación coa representación legal dos traballadores e na comisión paritaria do convenio.</p>
<p>2. Mecanismos do AGA.</p>
<p>Ós ditos mecanismos achegaráselle-la seguinte documentación:</p>
<p>1. Acreditación por medio da contabilidade oficial dos resultados dos tres últimos exercicios nos que se demostre que mediante estes se producen perdas reais.</p>
<p>2. Plan de viabilidade para o período que se pretende a aplicación da dita cláusula de exención e a xustificación económica e a súa repercusión real na mellora global dos resultados da empresa.</p>
<p>Os representantes legais dos traballadores, así como os seus asesores están obrigados a tratar e manter na maior reserva a información recibida e os datos a que tiveran acceso, como consecuencia do establecido nos parágrafos anteriores, observando, respecto de todo iso, sixilo profesional.</p>
<p>Artigo 6º.-Comisión paritaria.</p>
<p>1. Co obxecto de velar pola correcta aplicación e cumprimento do contido do presente convenio, créase unha comisión mixta paritaria que entenderá respecto de tódalas cuestións relacionadas coa interpretación das normas contidas nel.</p>
<p>2. A comisión mixta paritaria estará formada por dous traballadores e dous representantes da empresa; cada parte poderá nomear un asesor que terá voz pero non voto.</p>
<p>3. Para que exista acordo requirirase o voto acorde da metade máis un dos membros da comisión.</p>
<p>4. Das reunións celebradas pola comisión levantarase acta na que figurarán as decisións tomadas; as actas deberán ser asinadas pola totalidade dos membros asistentes a elas.</p>
<p>5. A comisión reunirase cando o solicite unha das partes, que deberá celebrarse nun prazo máximo de 5 días.</p>
<p>Capítulo II</p>
<p>Xornada laboral</p>
<p>Artigo 7º.-Xornada laboral.</p>
<p>A xornada ordinaria en cómputo anual será de 1.784 horas efectivas. Os traballadores que realicen a súa actividade en domingos ou festivos cobrarán o día traballado cunha recarga do 60% sobre tódolos conceptos retributivos para os anos 1998 e 1999.</p>
<p>Artigo 8º.-Horarios.</p>
<p>As quendas de traballo poderán ser continuadas ou partidas; naquelas que se realicen de forma continuada haberá un período de descanso de 30 minutos.</p>
<p>Entre quenda e quenda de traballo terán que transcorrer como mínimo 12 horas.</p>
<p>Os días de descanso en cómputo anual serán os mesmos para todo o persoal.</p>
<p>A organización do traballo é competencia da empresa. Os cadrantes de traballo negociaranse, logo da comunicación entre o comité de empresa ou delegados de persoal e a parte empresarial, e será obrigatoria a súa exposición nos taboleiros de anuncios de cada centro de traballo con 15 días de antelación antes do inicio do ano.</p>
<p>Os cadrantes de traballo serán mensuais e estarán expostos no centro de traballo o día 20 de cada mes.</p>
<p>Nocturnidades.</p>
<p>A todo traballador que realice traballo nocturno compensaráselle cunha cantidade equivalente ó 30% do salario base. A nocturnidade será desde as 22.30 horas ata as 6.30 horas.</p>
<p>Os traballadores que realicen servicios en concellos limítrofes e que a súa xornada de traballo supere as 4 horas nocturnas compensarase cunha cantidade equivalente ó 30% do salario base.</p>
<p>Para os traballadores que estean de servicio as noites do 24 e 31 de decembro, estas serán computadas como días festivos.</p>
<p>Xornada continua.</p>
<p>O persoal de oficinas e talleres desfrutará de xornada continua de mañá desde o 1 de xuño ata o 30 de setembro, ambos inclusive, e será de 8 horas a 15 horas, tendo que quedar cuberto o 50% de persoal en cada departamento.</p>
<p>Artigo 9º.-Vacacións.</p>
<p>Todo o persoal desfrutará dunhas vacacións retribuídas de 32 días naturais. Aqueles traballadores cunha antigüidade inferior a un ano desfrutarán dos días correspondentes por vacacións de forma proporcional á súa antigüidade.</p>
<p>O calendario de vacacións será pactado entre a empresa e a representación dos traballadores; para tal efecto, os representantes dos traballadores presentarán unha proposta de cadro de vacacións antes do 30 de outubro de cada ano.</p>
<p>Os recepcionistas de depósito desfrutarán das súas vacacións entre os meses de maio e setembro.</p>
<p>Artigo 10º.-Permisos, licencias e excedencias.</p>
<p>Os traballadores poderán gozar de permisos retribuídos nos seguintes casos:</p>
<p>-Por nacemento de fillo/a: catro días.</p>
<p>-Por matrimonio do traballador: dezaseis días.</p>
<p>-Por enfermidade grave ou falecemento do cónxuxe ou parella estable:</p>
<p>-Ata segundo grao de consanguinidade ou afinidade: catro días.</p>
<p>-Ata terceiro grao de consanguinidade ou afinidade: un día.</p>
<p>-Por matrimonio de fillos ou pais: un día.</p>
<p>Cando se teña que realizar un desprazamento de máis de 300 km corresponderanlle dous días máis en cada caso.</p>
<p>-Por traslado de domicilio habitual: dous días.</p>
<p>-En caso de visita médica á Seguridade Social ou mutua e mediante xustificación de consulta, concederase o tempo necesario para esta.</p>
<p>-Tamén se concederá o tempo necesario en caso de consulta médica privada unha vez esgotados os asuntos propios, e mediante xustificación de consulta.</p>
<p>-O traballador terá dereito a desfrutar de xornada efectiva e retribuída de oito días de asuntos propios; a súa petición, como requisito para a súa adxudicación, esixirase por escrito cunha anticipación de 48 horas como mínimo. Cando a petición dalgún destes días sexa realizada por máis do 10% do cadro de persoal activo nesa data, a representación dos traballadores e da empresa estudiarán as condicións precisas para o seu desfrute; entre ambas partes, concretaranse as normas e excepcións a este artigo.</p>
<p>Excepcionalmente, poderase solicitar por causa de máxima urxencia no mesmo día.</p>
<p>Aqueles traballadores que realicen a súa actividade en xornada partida, poderán dividir en dúas fraccións da súa xornada habitual os asuntos propios.</p>
<p>Graos de consanguinidade e afinidade</p>
<p>Titular</p>
<p>Cónxuxe</p>
<p>1º grao:FilloPai-nai</p>
<p>2º grao:NetoIrmánAvó</p>
<p>3º grao:BisnetoSobriñoTíoBisavó</p>
<p>Excedencias:</p>
<p>1. A excedencia poderá ser voluntaria ou forzosa; a forzosa, que dará dereito á conservación do posto e ó cómputo da antigüidade da súa vixencia, concederase para a designación ou elección para un cargo público que imposibilite a asistencia ó traballo. O reingreso deberá ser solicitado dentro do mes seguinte ó cesamento no cargo público.</p>
<p>2. O traballador, con polo menos unha antigüidade na empresa dun ano, ten dereito a que se lle recoñeza a posibilidade de situarse en excedencia voluntaria por un prazo non menor a un ano e non maior de cinco. Este dereito só poderá ser exercido outra vez polo mesmo traballador se transcorreron catro anos desde o final da anterior excedencia.</p>
<p>3. Os traballadores terán dereito a un período de excedencia non superior a tres anos, para atende-lo coidado de cada fillo, contado desde a data de nacemento deste. A excedencia para a nai empezará a contar tras remata-las 16 semanas de baixa, sempre que llo notifique á empresa cun mes de antelación ó vencemento do período de IT por maternidade. Os sucesivos fillos darán dereito a un novo período de excedencia que, se é o caso, poñerá fin ó que se viñera desfrutando. Cando o pai e a nai traballen, só un deles poderán exercer este dereito.</p>
<p>4. Así mesmo, poderán solicita-lo seu paso á situación de excedencia na empresa os traballadores que exerzan funcións sindicais de ámbito provincial ou superior mentres que dure o exercicio do seu cargo representativo.</p>
<p>5. A empresa reservaralle o posto ó traballador en excedencia; este último terá que avisa-la empresa con dous meses de antelación á súa reincorporación; no caso de non facelo, perderá o dereito ó seu posto de traballo dentro da empresa.</p>
<p>6. O posto de traballo vacante por excedencia dun traballador será cuberto en calquera caso, por persoal con contrato temporal. Ó reincorporarse o traballador excedente ó seu posto ou ó finaliza-lo prazo legal de contratación, o traballador substituto causará baixa na empresa.</p>
<p>Capítulo III</p>
<p>Emprego, contratación e ascensos</p>
<p>Artigo 11º.-Ascensos e promoción.</p>
<p>Cando na empresa se produzan vacantes, se creen ou aumenten certos postos de traballo (tanto mandos intermedios como categorías medias) antes de contratar persoas alleas a esta, terán preferencia para cubriren estas prazas os traballadores de cadro de persoal e a vacante que estes orixinen será cuberta polas novas contratacións.</p>
<p>Cando un traballador realice traballos de categoría superior durante máis de 90 días ininterrompidos ou de 120 días alternos dentro do mesmo ano, concederáselle a categoría profesional superior, figurando con ela na correspondente escala.</p>
<p>Tódolos traballadores terán dereito á formación profesional e promoción no traballo, segundo establece o Estatuto dos traballadores nos seus artigos 22 e 23.</p>
<p>Tódolos traballadores que realicen estudios regrados ou non regrados poderán solicitar quenda de traballo adecuada a estes; a súa concesión, logo do estudio e aprobación, realizarase por acordo entre os representantes dos traballadores e a empresa.</p>
<p>Os permisos necesarios serán dunha hora diaria retribuída durante a duración do curso, deberase presentar xustificante da duración do dito curso así como do seu horario. Para concorrer a exames facilitaráselles o tempo necesario retribuído e será imprescindible a xustificación da asistencia ós mencionados exames.</p>
<p>Capítulo IV</p>
<p>Axudas sociais</p>
<p>Artigo 12º.-Incapacidade temporal.</p>
<p>Para os supostos de incapacidade temporal acórdase o seguinte:</p>
<p>Durante as ausencias por incapacidade temporal e durante o tempo que se manteñan estas, a empresa aboará ó seu cargo un complemento das prestacións da Seguridade Social de tal forma que se cubra o</p>
<p>100% da retribución bruta polos conceptos de soldo convenio, complementos posto de traballo e antigüidade nos seguintes casos:</p>
<p>-En caso de accidente de traballo ou enfermidade profesional a partir do primeiro día.</p>
<p>-En caso de hospitalización, ambulatoria ou domiciliarida xustificada, a partir do 1º día.</p>
<p>-En caso de enfermidade común ou accidente non laboral: a partir do quinto día nas dúas primeiras baixas sufridas por cada traballador durante o ano. A partir do oitavo día nas sucesivas baixas producidas no ano.</p>
<p>Artigo 13º.-Xubilación.</p>
<p>Será recomendada ós 64 anos, sempre que o traballador teña cuberto o período de carencia na Seguridade Social; para tal efecto e segundo o estipulado no Real decreto 1194/1985, a empresa comprométese a substituí-lo traballador xubilado por outro contratado nas mesmas condicións.</p>
<p>Para todo traballador que ós 65 anos obteña o 100% da súa pensión, será obrigatoria a súa xubilación.</p>
<p>Establécese para o persoal que se xubile anticipadamente unha gratificación na contía seguinte:</p>
<p>-Ós 63 anos: 400.000 ptas.</p>
<p>-Ós 62 anos: 450.000 ptas.</p>
<p>Capítulo V</p>
<p>Dereitos sindicais</p>
<p>Artigo 14º.-Información sobre a contratación.</p>
<p>A dirección da empresa está obrigada a facilitarlles ós representantes sindicais información periódica sobre contratación, que incluirá:</p>
<p>-Previsións en materia de emprego e contratación.</p>
<p>-Modalidades de contratación.</p>
<p>-Grao de cumprimento das previsións anteriores.</p>
<p>Esta información entregarase trimestralmente.</p>
<p>Os sindicatos asinantes do presente convenio serán consultados previamente á adopción de decisións empresariais en materia de:</p>
<p>-Número de traballadores que se van contratar.</p>
<p>-Modalidades de contratos e número deles.</p>
<p>-Data de celebración de contratos e a súa duración.</p>
<p>-Modo de selección de persoal.</p>
<p>Liquidación de contratación.</p>
<p>O aviso previo de extinción de contrato deberá ir acompañado de proposta de liquidación con quince días de antelación ó momento do cesamento, que deberá especificar con toda claridade os conceptos debidos ó traballador, correspondentes a atrasos de convenio e os derivados da aplicación da cláusula de revisión.</p>
<p>Artigo 15º.-Dereitos de seccións sindicais e comité de empresa ou delegados de persoal.</p>
<p>Os membros do comité de empresa ou os delegados de persoal poderán acumula-las horas entre si.</p>
<p>O sindicato que teña 20 afiliados e a sección sindical constituída, terá dereito a 16 horas mensuais.</p>
<p>Capítulo VI</p>
<p>Seguridade e hixiene</p>
<p>Artigo 16º.-Comité de seguridade e saúde.</p>
<p>Constitúese o comité de seguridade e saúde no traballo ou delegado de prevención de conformidade coa Lei 31/1995, do 8 de novembro, de prevención de riscos laborais; as súas funcións e atribucións serán as seguintes:</p>
<p>a) Promover nas empresas a observancia das disposicións vixentes en materia de seguridade e saúde.</p>
<p>b) Estudiar e propo-las medidas oportunas para a prevención de riscos profesionais, protección da vida, integridade física, saúde e benestar dos traballadores.</p>
<p>c) Seren informados pola dirección das empresas das medidas concretas que se previran en materia de seguridade e saúde, tendo facultade de propor adecuacións, modificacións ou adicións pertinentes ó plan de seguridade por iniciativa do comité.</p>
<p>d) O comité de seguridade e saúde poderá insta-la paralización das actividades ante o inminente risco de accidente.</p>
<p>e) O comité de seguridade e saúde estará composto polos empresarios ou quen os represente, un técnico cualificado en materia (designado pola empresa e o comité de empresa ou delegados de prevención conxuntamente) e tres representantes das categorías profesionais máis representativas.</p>
<p>O comité de seguridade e saúde reunirase unha vez ó mes en horas de traballo. As reunións extraordinarias serán por razóns de urxencia. Este comité de seguridade e saúde dará conta das súas funcións polo menos unha vez ó mes ó comité de empresa ou delegado de prevención.</p>
<p>Recoñecemento médico.</p>
<p>A empresa facilitará un recoñecemento médico que como regra xeral será cada dous anos, se ben cando as circunstancias así o aconsellen, poderá levarse a cabo noutros prazos, como medida preventiva de eventualidades que poidan xurdir.</p>
<p>O comité de seguridade e saúde ou delegado de prevención terá dereito a pedirlle ó empresario as estatísticas sobre o índice de absentismo e as súas causas, os accidentes de traballo e as súas causas, enfermidades profesionais e as súas consecuencias e os índices de sinistralidade.</p>
<p>Artigo 17º.-Vestiario.</p>
<p>* Servicio de guindastre.</p>
<p>Cinto alxibeira.</p>
<p>Roupa de augas.</p>
<p>Un xersei para o inverno.</p>
<p>Un par de botas con protección para o inverno.</p>
<p>Dúas camisas de manga longa para o inverno.</p>
<p>Dúas camisas de manga curta para o verán.</p>
<p>Dous pantalóns de entretempo.</p>
<p>Un par de zapatos con protección para o verán.</p>
<p>Luvas e luvas de auga segundo as necesidades.</p>
<p>Un peto ou chaleque reflectante.</p>
<p>Dúas chaquetas de entretempo facendo xogo cos pantalóns.</p>
<p>* Servicio ORA.</p>
<p>Un anorak impermeable con carapucha.</p>
<p>Dous pantalóns de verán e dous de inverno.</p>
<p>Dúas saias de verán e dúas de inverno.</p>
<p>Dúas camisas de manga longa para o inverno.</p>
<p>Dúas camisas de manga curta para o verán.</p>
<p>Un xersei de la para o inverno.</p>
<p>Unha chaqueta facendo xogo coa saia ou pantalón.</p>
<p>Un par de zapatos para o inverno (cuantificar en diñeiro).</p>
<p>Un par de zapatos para o verán (cuantificar en diñeiro).</p>
<p>Unha gravata.</p>
<p>Dous pares de calcetíns de verán.</p>
<p>Medias para o persoal feminino.</p>
<p>Unha gorra.</p>
<p>Unha funda impermeable para a gorra.</p>
<p>Reflectantes.</p>
<p>As roupas de traballo e calzado serán renovables de ano en ano ou baixo a entrega do material deteriorado.</p>
<p>O vestiario de verán entregarase o 30 de abril e o vestiario de inverno entregarase o 30 de outubro, aproximadamente.</p>
<p>Os traballadores que por necesidades físicas e prescrición facultativa precisasen modificacións nas súas pezas de roupa, estas serán efectuadas con cargo á empresa.</p>
<p>Artigo 18º.-Asistencia xurídica.</p>
<p>Tódolos traballadores terán dereito a que a empresa lles proporcione a asistencia de avogado e procurador desde o inicio ó fin do proceso xurídico, nos casos que pola prestación e durante o desenvolvemento do seu cometido, se producise algún tipo de agresión por terceiros, alleos á empresa, sempre que o traballador non incorrese en neglixencia ou comportamento doloso ou culposo.</p>
<p>Todo traballador que acuda a un xulgado ou comisaría de policía en descanso ou en vacacións, sempre que sexa por circunstancias laborais, será compensado por un día máis de descanso dentro dos dous meses seguintes.</p>
<p>Artigo 19º.-Retirada do carné de conducir.</p>
<p>a) A todo conductor, recadador ou persoal de mantemento que por causa da súa diminución física lle fose denegada a renovación do carné de conducir, pasará a desempeñar funcións noutra categoría, continuará percibindo o salario que lle correspondese nese momento, aínda que se lle aplicará a porcentaxe que lle corresponda á súa antigüidade. No momento en que a retribución bruta mensual sen antigüidade da súa nova categoría sexa superior á súa retribución bruta mensual pasará a cobrar segundo o establecido para o seu novo posto de traballo.</p>
<p>b) No caso de que ó conductor, recadador ou persoal de mantemento, lle fose retirado o carné de conducir ou non lle fose renovado como consecuencia dun accidente de traballo e sempre que isto se deba a conducir un vehículo da empresa e por orde e conta dela, non impedirá que entre tanto, siga percibindo o salario que por categoría lle corresponda.</p>
<p>O anteriormente disposto non será de aplicación nos casos en que medie imprudencia temeraria ou embriaguez.</p>
<p>Artigo 20º.-Seguro de morte ou invalidez.</p>
<p>Establecerase unha póliza de seguros por morte ou invalidez derivada de accidente de traballo para tódolos traballadores da empresa durante a súa permanencia en activo nela, consistente nunha indemnización de catro millóns e medio de pesetas. A póliza producirá efectos desde o asinamento do presente convenio. As primas dese seguro serán por conta da empresa, a cal deberá dar copia ós representantes legais dos traballadores.</p>
<p>Establécese unha póliza por morte natural ou accidente non laboral dun millón setecentas mil pesetas.</p>
<p>Indemnización por falecemento. A empresa aboará tres mensualidades compostas por salario base, antigüidade e pluses convenio, en caso de falecemento de calquera traballador en activo, as cales se entregarán ós familiares ou ás persoas que con el convivan habitualmente.</p>
<p>Á parte destas tres mensualidades, a empresa aboaralles ós ditos familiares o salario, a antigüidade e pluses convenio do mes completo no que faleza sen ter en conta o día en que tal feito ocorra. A cantidade que se vai aboar por loito será de 150.000 ptas.</p>
<p>Artigo 21º.-Protección ó embarazo.</p>
<p>As traballadoras xestantes terán dereito a ocupar durante o seu embarazo un posto de traballo e unha quenda distinta á súa se existe prescrición do facultativo que atende o embarazo, sen modificación de categoría, nin mingua dos seus dereitos económicos.</p>
<p>No caso de baixa por IT durante o embarazo, as traballadoras terán dereito a percibi-lo 100% de tódolos conceptos salariais.</p>
<p>As traballadoras embarazadas terán dereito a permisos retribuídos para preparación ó parto sempre que non haxa cursos en horario fóra das horas de traballo, así como a elixi-la data das súas vacacións regulamentarias.</p>
<p>As traballadoras, por lactación dun fillo menor de 12 meses, terán dereito a unha hora de ausencia do traballo, que poderán dividir en dúas fraccións ou reduci-la xornada normal de traballo nunha hora coa mesma finalidade. Por lactación dun fillo menor de 9 meses, este permiso poderá ser desfrutado indistintamente pola nai ou o pai en caso de que ambos traballen.</p>
<p>Quen por razóns de garda legal teña ó seu coidado directo algún menor de seis anos ou a un diminuído físico ou psíquico que non desempeñe outra actividade retribuída, terá dereito a unha reducción da xornada de traballo, coa diminución proporcional do salario entre, polo menos, un tercio e un máximo da metade da duración daquela.</p>
<p>Capítulo VII</p>
<p>Retribucións</p>
<p>Artigo 22º.-Pagas extraordinarias.</p>
<p>Establécense dúas pagas extraordinarias que se denominarán de verán e de Nadal en contía de salario base e antigüidade. As ditas pagas percibiranse nas primeiras quincenas de xullo e decembro respectivamente.</p>
<p>Artigo 23º.-Paga de compensación social.</p>
<p>A empresa aboará unha paga de compensación social de 43.000 ptas. para o ano 1998 e 45.000 ptas. para o ano 1999 que se aboará na segunda quincena do mes de marzo do seguinte ano.</p>
<p>Artigo 24º.-Antigüidade.</p>
<p>O persoal afectado polo presente convenio devengará as antigüidades de acordo coas seguintes táboas:</p>
<p>De 3 a 6 anos: 5%.</p>
<p>De 6 a 9 anos: 10%.</p>
<p>De 9 a 12 anos: 15%.</p>
<p>De 12 a 15 anos: 20%.</p>
<p>De 15 a 18 anos: 25%.</p>
<p>De 18 a 21 anos: 34%.</p>
<p>De 21 a 24 anos: 48%.</p>
<p>De 24 ou máis anos: 58%.</p>
<p>Artigo 25º.-Quebranto de moeda.</p>
<p>Este plus percibirano os traballadores que efectúen labores de cobramento e será de 70 pesetas por vehículo, o cal a súa taxa fora cobrada na rúa, facilitándolle ó traballador a cantidade de 5.000 ptas. en cambio.</p>
<p>Con respecto ó plus que lles correspondería ós recepcionistas de depósito, este sería o resultado de aplicar ó montante total do diñeiro manexado mensualmente unha porcentaxe de 0,60%.</p>
<p>Estas cantidades serán percibidas, en ambos casos, durante os meses de traballo efectivo.</p>
<p>Artigo 26º.-Subrogación.</p>
<p>Co fin de garanti-la estabilidade no emprego dos traballadores da actividade, cando unha empresa perda a adxudicación dos servicios contratados dun centro de traballo por resolución de contrato de arrendamento de servicios, ou fin da concesión ou autorización administrativa, a empresa adxudicataria está, en todo caso, obrigada a subrogarse nos contratos dos traballadores adscritos ó dito contrato de arrendamento de servicios, concesión ou autorización administrativa, calquera que sexa a modalidade de contratación destes, sempre que teña unha antigüidade mínima no servicio obxecto da subrogación, de sete meses anteriores á data en que a subrogación se produza, incluíndose no dito período de permanencia as ausencias que por vacacións, IT, permisos retribuídos, excedencias, etc., puidese te-lo traballador no servicio subrogado.</p>
<p>A empresa cesante no servicio deberá notificarlle ó persoal afectado, a través dos seus representantes, a resolución do contrato de arrendamento de servicios, tan pronto como teña coñecemento del.</p>
<p>A empresa adxudicataria deberá respectarlle ó traballador tódolos dereitos laborais que tivese recoñecidos na súa anterior empresa, incluso a antigüidade, para tódolos efectos. Así mesmo, o traballador percibirá con cargo á súa anterior empresa a liquidación dos haberes, partes proporcionais de gratificacións e vacacións que lle puideran corresponder.</p>
<p>Para os efectos anteriores, a empresa cesante deberá pór á disposición da empresa adxudicataria, nun prazo mínimo de 72 horas antes de que esta comeze a prestación do servicio ou 72 horas desde que tivese coñecemento directo da subrogación, a seguinte documentación:</p>
<p>-Certificación, na que deberá consta-lo nome do traballador, data de nacemento, nome dos pais, estado civil, número de beneficiarios de prestacións á familia, importe da totalidade das prestacións de calquera índole que veña cobrando o traballador polo seu traballo, desagregado por conceptos, categoría e antigüidade na empresa.</p>
<p>-Certificación da Tesourería Territorial da Seguridade Social de estar ó día no pagamento, así como unha declaración xurada da empresa cesante de igual situación.</p>
<p>-Fotocopia do TC1 e TC2 de cotización á Seguridade Social dos tres últimos meses.</p>
<p>-Contratos de traballo subscritos polos traballadores afectados, no caso de que se concertasen por escrito.</p>
<p>-Relación de traballadores en situación de baixa temporal.</p>
<p>-Calquera outro documento que se requira para estes efectos como necesario.</p>
<p>É facultade da empresa cesante no servicio, decidir quedarse con todos ou parte dos traballadores afectados pola subrogación.</p>
<p>Artigo 27º.-Normativa e réxime diciplinario.</p>
<p>1. Principios xerais.</p>
<p>As presentes normas de réxime disciplinario perseguen o mantemento da disciplina laboral, aspecto fundamental para a normal convivencia, ordenación técnica e organizativa da empresa, así como para a garantía e defensa dos dereitos e intereses lexítimos de traballadores/as e empresarios/as incluídos no presente convenio colectivo.</p>
<p>2. Graduación de faltas.</p>
<p>Toda falta cometida por un traballador clasificarase atendendo á súa importancia, trascendencia e intención como leve, grave ou moi grave.</p>
<p>3. Faltas leves.</p>
<p>a) A impuntualidade non xustificada na entrada ou na saída do traballo ata tres ocasións nun mes, de ata 15 minutos por falta.</p>
<p>b) A inasistencia inxustificada ó traballo dun día durante o período dun mes.</p>
<p>c) A non comunicación coa antelación previa debida da inasistencia ó traballo por causa xustificada, agás que se acreditase a imposibilidade da notificación.</p>
<p>d) O abandono do posto de traballo sen causa xustificada por breves períodos de tempo e sempre que iso non cause risco á integridade das persoas ou das cousas; neste caso poderá ser cualificado segundo a gravidade, como falta grave ou moi grave.</p>
<p>e) A desatención e falta de corrección no trato co público cando non prexudiquen gravemente a imaxe da empresa.</p>
<p>f) Os descoidos na conservación do material que se tivese a cargo ou fose responsable e que produzan deterioracións leves del.</p>
<p>g) Discutir violentamente cos compañeiros dentro da xornada de traballo.</p>
<p>h) A falta de aseo ou limpeza persoal.</p>
<p>i) O uso de pezas de roupa de vestir distintas ás que compoñen o uniforme segundo convenio, ou non leva-lo uniforme regulamentario na súa totalidade e estar de servicio.</p>
<p>j) Efectuar un cambio de quenda, ruta de vixilancia, día de traballo ou día de descanso, sen previa comunicación á empresa.</p>
<p>k) Non antende-las chamadas que se produzan pola emisora.</p>
<p>l) Non comunicarlle á empresa os cambios de residencia ou domicilio.</p>
<p>m) Denuncia-los vehículos con criterios propios desmarcándose das directrices sinaladas pola dirección e as propias ordenanzas municipais.</p>
<p>4. Faltas graves.</p>
<p>a) A impuntualidade non xustificada na entrada ou na saída do traballo en máis de tres ocasións nun mes, de ata 15 minutos por falta.</p>
<p>b) A inasistencia inxustificada ó traballo de dous a catro días durante o período dun mes. En caso de relevo a un compañeiro abondará dunha a dúas faltas.</p>
<p>c) O entorpecemento, a omisión maliciosa e o falsidade dos datos que tivesen incidencia na Seguridade Social.</p>
<p>d) A simulación de enfermidade ou accidente.</p>
<p>e) A desobediencia das ordes e instruccións de traballo, incluídas as relativas ás normas de seguridade e hixiene, así como a imprudencia ou neglixencia no traballo.</p>
<p>f) A falta de comunicación á empresa dos desperfectos ou anormalidades observados nos útiles, ferramentas e vehículos, cando diso se derivase un prexuízo grave á empresa.</p>
<p>g) A realización de traballos particulares durante a xornada, así como o emprego de útiles da empresa para usos alleos ós do traballo encomendado, incluso fóra da xornada laboral.</p>
<p>h) O quebrantamento ou a violación de segredos de obrigada reserva que non produzan grave prexuízo para a empresa.</p>
<p>i) A embriaguez no traballo.</p>
<p>j) A falta de aseo e limpeza persoal cando poida afecta-lo proceso productivo ou a prestación do servicio e sempre que previamente mediase a oportuna advertencia da empresa.</p>
<p>k) As ofensas de palabras proferidas ou de obras cometidas contra as persoas, dentro da xornada laboral, cando revistan acusada gravidade.</p>
<p>l) A reincidencia na comisión de cinco faltas leves, aínda que sexa de distinta natureza e sempre que medie sanción distinta da amoestación verbal dentro dun trimestre.</p>
<p>ll) Entregarse a xogos, calquera que sexan, dentro da xornada de traballo, se perturbasen o servicio.</p>
<p>m) Non reflectiren os traballadores na ficha de cada quenda de traballo, incidencias no horario correspondente, tales como atraso, abandono do servicio e saída antes da hora.</p>
<p>n) Deixa-lo servicio sen que chegase o relevo e non cubrir na ficha a hora de saída, en todo caso.</p>
<p>ñ) Negarse a efectua-la retirada dun vehículo da vía pública, cando sexa ordenado polos axentes da policía local ou outras autoridades con competencia</p>
<p>na materia, sen que exista motivo xustificado para iso.</p>
<p>5. Faltas moi graves.</p>
<p>a) A impuntualidade non xustificada na entrada ou na saída do traballo en dez ocasións durante seis meses, ou en vinte durante un ano, debidamente advertida.</p>
<p>b) A inasistencia inxustificada ó traballo durante tres días consecutivos ou cinco alternos nun período dun mes.</p>
<p>c) A fraude, deslealdade ou abuso de confianza nas xestións encomendadas ou a apropiación, furto ou roubo de bens propiedade da empresa ou de compañeiros.</p>
<p>d) A simulación de enfermidade ou accidente ou a prolongación da baixa por enfermidade ou accidente coa finalidade de realizar calquera traballo por conta allea ou propia.</p>
<p>e) O quebrantamento ou violación de segredos de obrigada reserva que produza grave prexuízo para a empresa.</p>
<p>f) A embriaguez habitual ou toxicomonía se repercute negativamente no traballo.</p>
<p>g) O abuso de autoridade exercido por quen desempeñe funcións de mando.</p>
<p>h) A reiterada non-utilización dos elementos de protección en materia de seguridade e hixiene, debidamente advertida.</p>
<p>i) A reincidencia ou reiteración na comisión de faltas graves, considerando como tal aquela situación na que, con anterioridade ó momento da comisión do feito, o traballador fose sancionado dúas ou máis veces por faltas graves, aínda que de distinta natureza, durante o período de seis meses.</p>
<p>j) As derivadas do punto 3 na súa letra d) e no punto 4 na súa letra l) do presente texto.</p>
<p>k) Non acudir á prestación dun servicio reclamado pola policía local ou autoridade competente dentro do horario de traballo.</p>
<p>l) Elaboración dun aviso de denuncia dun vehículo inexistente na zona de vixilancia, agás erro informático.</p>
<p>6. Sancións.</p>
<p>As sancións máximas que poderán imporse pola comisión de faltas enumeradas no artigo anterior, son as seguintes:</p>
<p>a) Por falta leve:</p>
<p>Amoestación verbal.</p>
<p>Amoestación por escrito.</p>
<p>b) Por falta grave:</p>
<p>Amoestación por escrito.</p>
<p>Suspensión de emprego e soldo de 2 a 15 días.</p>
<p>c) Por faltas moi graves:</p>
<p>Suspensión de emprego e soldo de 15 a 45 días.</p>
<p>Traslado de centro de traballo de localidade durante un período de ata un ano.</p>
<p>Despedimento disciplinario.</p>
<p>Postergación para ascenso ata tres anos.</p>
<p>As anotacións desfavorables que como consecuencia das sancións impostas puidesen facerse constar nos expedientes persoais, quedarán canceladas ó cumprírense os prazos de:</p>
<p>Por faltas leves ós dez días.</p>
<p>Por faltas graves ós vinte días.</p>
<p>Por faltas moi graves ós corenta días.</p>
<p>Todas elas a partir da data en que tivo coñecemento da súa comisión e, como máximo, ós tres meses do seu coñecemento.</p>
<p>7. Comunicación.</p>
<p>Toda imposición de sanción lle será comunicada ó/á representante dos traballadores na empresa ou ó delegado/a de persoal ou sindical, se é o caso.</p>
<p>Tódolos traballadores teñen dereito a recorre-las propostas de sanción; estas serán sempre por escrito e entregaranse á empresa en presencia dos seus representantes sindicais.</p>
<p>8. Disposicion adicional primeira.</p>
<p>A dirección da empresa e os representantes dos traballadores velarán polo máximo respecto á dignidade debida ó traballador/a, de calquera tipo, que será sancionado de acordo co previsto no capítulo réxime disciplinario, en función da gravidade do feito.</p>
<p>9. Disposición adicional segunda.</p>
<p>Os expedientes e sancións de tódolos traballadores/as que estiveran propostos/as, expedientados/as ou saniconados/as quedarán derrogados automaticamente no momento da sinatura do presente convenio.</p>
<p>Artigo 28º.-Pagamento de salarios.</p>
<p>O pagamento de salarios efectuarase ó final de cada mes. Cun aviso previo de dous días antes do final de mes, con notificación ó comité de empresa ou delegados de persoal, amplíase o prazo ós dous primeiros días do mes seguinte.</p>
<p>O traballador e, coa súa autorización, os seus representantes legais, terán dereito a percibir, sen que chegue o día sinalado para o pagamento, anticipos a conta do traballo xa realizado.</p>
<p>O pagamento de anticipos deberá solicitarse por escrito antes do día 15 de cada mes.</p>
<p>Retribucións.</p>
<p>Aumento salarial.</p>
<p>Para o ano 1998 acórdase un incremento segundo táboa anexa.</p>
<p>Para o ano 1999 acórdase un incremento do 2,7% calculado sobre tódolos conceptos retributivos.</p>
<p>Revisión salarial.</p>
<p>Ano 1998.</p>
<p>No caso de que o IPC establecido polo INE rexistrase o 31 de decembro de 1998 un incremento superior ó 2,1%, efectuarase automaticamente unha revisión salarial tan pronto se constate oficialmente esa circunstancia, na contía exacta do exceso porcentual</p>
<p>sobre o citado 2,1%. A dita diferencia aplicarase á táboa salarial desde o 1 de xaneiro de 1998.</p>
<p>Ano 1999.</p>
<p>No caso de que o IPC previsto polo INE o 31 de decembro de 1999, superase o IPC previsto o 31 de decembro de 1998, efectuarase automaticamente unha revisión salarial tan pronto se constate oficialmente esa circunstancia, na contía exacta do exceso porcentual. A dita diferencia aplicarase á táboa salarial desde o 1 de xaneiro de 1999.</p>
<p>Táboas salariais do ano 1998</p>
<table><tbody><tr><td></td></tr>
<tr><td>Categorías</td><td>Salario bruto</td><td>Salario base</td><td>IncentivoActividade
Plus convenio</td><td>P. transporte</td><td>Total anual</td></tr>
<tr><td></td></tr>
</tbody></table>
<table><tbody><tr><td>Subdelegado</td><td>204.674</td><td>154.775</td><td>18.31515.084
33.399</td><td>16.500</td><td>2.765.638</td></tr>
<tr><td></td></tr>
<tr><td>Encargado Vix.
Técnic-Encarg.
Mantemento</td><td>179.693</td><td>134.275</td><td>16.91812.000
28.918</td><td>16.500</td><td>2.424.886</td></tr>
<tr><td></td></tr>
<tr><td>Xefe negociado</td><td>180.259</td><td>115.666</td><td>30.53521.058
51.593</td><td>13.000</td><td>2.394.440</td></tr>
<tr><td></td></tr>
<tr><td>Tco. Mantemen.</td><td>164.070</td><td>117.290</td><td>18.28012.000
30.280</td><td>16.500</td><td>2.203.420</td></tr>
<tr><td></td></tr>
<tr><td>Grupo I</td><td>158.016</td><td>115.666</td><td>18.75010.600
29.350</td><td>13.000</td><td>2.127.524</td></tr>
<tr><td></td></tr>
<tr><td>Grupo II</td><td>133.775</td><td>96.242</td><td>16.2338.300
24.533</td><td>13.000</td><td>1.797.784</td></tr>
<tr><td></td></tr>
<tr><td>Grupo III</td><td>117.798</td><td>88.142</td><td>9.6567.000
16.656</td><td>13.000</td><td>1.589.860</td></tr>
<tr><td></td></tr></tbody></table>
<p>Estes salarios están calculados nos conceptos recollidos na táboa salarial, e non se incluirán por tanto, as antigüidades nin a paga de compensación social. Os importes destes dous conceptos incrementaranse ás retribucións brutas arriba indicadas.</p>
<p>Grupo I: inclúe as seguintes categorías.</p>
<p>Oficial 1ª administrativo.</p>
<p>Axudante técnico de mantemento e/ou recadador.</p>
<p>Mecánico de primeira.</p>
<p>Conductor mantemento.</p>
<p>Conductor de primeira.</p>
<p>Grupo II: inclúe as seguintes categorías.</p>
<p>Oficial 2ª administrativo.</p>
<p>Conductor de segunda.</p>
<p>Grupo III: inclúe as seguintes categorías:</p>
<p>Auxiliar administrativo.</p>
<p>Auxiliar de mantemento.</p>
<p>Peón de servicios múltiples.</p>
<p>Axudante de guindastre.</p>
<p>Vixilante de depósito.</p>
<p>Recepcionista de depósito.</p>
<p>Vixilante ORA.</p>
<p>Categorías profesionais. Clasificación e funcións.</p>
<p>A clasificación do persoal que a continuación se consigna é simple enunciativa e, en ningún caso, supón a obriga de que existan postos de traballo de tódolos grupos profesionais nin en tódalas categorías relacionadas, o que estará en función das necesidades da empresa.</p>
<p>A implantación deste sistema permite agrupar unitariamente as aptitudes profesionais e contido xeral da prestación, así como as diversas categorías, postos, funcións e especialidades profesionais no correspondente grupo profesional.</p>
<p>A adscrición ós grupos poderá estar ou non en función da titulación que teña o traballador/a e será determinada polo contido da prestación de traballo.</p>
<p>O persoal que preste os seus servicios nas empresas afectadas polo presente convenio clasifícase en atención á función que efectúe independentemente do sexo, sendo asumibles tódalas categorías por ambos sexos.</p>
<p>Clasificación xeral.</p>
<p>I. Persoal superior e técnico.</p>
<p>II. Persoal administrativo.</p>
<p>III. Persoal de talleres e mantemento.</p>
<p>IV. Persoal de retirada e depósito de vehículos.</p>
<p>V. Persoal de vixilancia.</p>
<p>Epígrafe I. Subdelegado ou xefe de servicio.</p>
<p>Epígrafe II. Xefe de negociado.</p>
<p>Oficial de primeira.</p>
<p>Oficial de segunda.</p>
<p>Auxiliar.</p>
<p>Epígrafe III. Técnico encargado de mantemento.</p>
<p>Técnico de mantemento.</p>
<p>Axudante técnico de mantemente e/ou recadador.</p>
<p>Auxiliar de mantemento.</p>
<p>Peón de servicios múltiples.</p>
<p>Epígrafe IV. Mecánico de primeira.</p>
<p>Conductor mantemento.</p>
<p>Conductor de primeira.</p>
<p>Conductor de segunda.</p>
<p>Axudante de guindastre.</p>
<p>Vixilante de depósito.</p>
<p>Recepcionista de depósito.</p>
<p>Epígrafe V. Encargado de vixilantes.</p>
<p>Vixilante ORA.</p>
<p>Epígrafe I. Persoal superior e técnico.</p>
<p>Subdelegado ou xefe de servicio.</p>
<p>É o traballador/a que, seguindo instruccións da dirección, organiza e xestiona baixo a súa responsabilidade o funcionamento dos distintos departamentos ou servicios do centro ou centros de traballo na empresa, podendo ter ó seu cargo a todo o persoal por debaixo da súa categoría profesional, ó cal poderá da-las oportunas ordes relacionadas co posto de traballo de cada categoría. Cubrirá, así mesmo, os partes de traballo e informes que lle encargue a dirección da empresa e todos aqueles cometidos que sexan adecuados para o fiel cumprimento da súa función.</p>
<p>Epígrafe II. Persoal administrativo.</p>
<p>Xefe de negociado.</p>
<p>É o traballador/a que, seguindo as instruccións da dirección da empresa, podendo estar á fronte dun grupo de empregados administrativos, dirixe o labor administrativo e realiza coa máxima eficiacia o control e despacho de correspondencia, relacións administrativas con organismos oficiais, institucións, empresas e asesorías externas da empresa, conta</p>
<p>bilidade da empresa, confeccion de nóminas e seguros sociais, IRPF, contratos de traballo, altas e baixas na Seguridade Social, etc., cubra os partes de traballo e informes que lle solicite a dirección da empresa e todos aqueles cometidos que sexan adecuados para o fiel cumprimento da súa función, respondendo da correcta execución dos traballos do persoal que ten subordinado.</p>
<p>Oficial de primeira.</p>
<p>É o traballador/a que, dotado de iniciativa e responsabilidade, baixo a supervisión do seu inmediato superior, debe realizar coa máxima eficacia no ámbito administrativo os traballos seguintes: control e despacho de correspondencia, relacións administrativas con organismos oficiais, institucións, empresas e asesorías externas da empresa, contabilidade da empresa, confección de nóminas e seguros sociais, organización administrativa en xeral, atención das comunicacións a través da emisora e da radio teléfono en caso de ausencia ou inexistencia de categoría inferior e todos aqueles cometidos que sexan adecuados para o fiel comprimento da súa función. Deberá posuír coñecementos de informática de xestión a nivel de usuario, retencións de impostos, IRPF, etc.</p>
<p>Oficial de segunda.</p>
<p>Pertencen a esta categoría aqueles traballadores/as que, dependendo directamente do xefe inmediato superior, realicen traballos que non requiran propia iniciativa, tales como: clasificación de correspondencia, arquivos, facturación, estatísticas, xestións interiores e/ou exteriores á empresa en relación co seu posto de traballo e outras de análoga importancia, así como a atención das comunicacións a través a emisora ou da radio teléfono en caso de ausencia de categoría inferior e todos aqueles cometidos que sexan adecuados para o fiel cumprimento da súa función. Deberá ter coñecementos de informática a nivel usuario.</p>
<p>Auxiliar administrativo.</p>
<p>Este posto de traballo será desempeñado por todo traballador/a que, con coñecementos de xestión administrativa de carácter básico, colabora cos seus superiores inmediatos e demais compañeiros de oficina na execución dos traballos administrativos de carácter sinxelo, tales como cubrir formularios, tramitación de expedientes, manexo de ficheiros, confección de vales, notas de pedido e outras funcións e xestións semellantes que se lle encomenden, incluíndo a atención ás comunicacións a través de emisora ou radio teléfono, e todos aqueles cometidos que sexan adecuados para o fiel cumprimento da súa función. Deberá ter coñecemento de informática a nivel de usuario.</p>
<p>Grupo III. Persoal de tralleres e mantemento.</p>
<p>Técnico encargado de mantemento.</p>
<p>É o traballador/a que, seguindo as instruccións da dirección da empresa, do subdelegado ou xefe</p>
<p>de servicio, se é o caso, se responsabiliza da organización, xestión e funcionamento, en xeral, da recadación, así como a programación, mantemento de máquinas recadadoras, conservación, reparación, sinalización e mantemento das zonas ORA e demais centros de traballo. Esta categoría poderá ter ás súas ordes un equipo de axudantes técnicos e/ou recadadores e auxiliares de mantemento. Así mesmo, cubrirá os partes de traballo e informes que a dirección da empresa lle solicite supervisando, en todo caso, que tódolos utensilios e materiais propios para a función do seu posto de traballo e para a empresa, en xeral, se atopen en perfecto estado para o logro dos obxectivos da empresa, e todos aqueles cometidos que sexan adecuados para o fiel cumprimento da súa función.</p>
<p>Técnico de mantemento.</p>
<p>É o traballador/a que, estando en posesión dos coñecementos técnicos adecuados, coa supervisión do técnico encargado de mantemento ou xefe inmediato superior, se encarga da recadación, programación, mantemento de máquinas recadadoras, conservación, reparación, sinalización e mantemento das zonas ORA e demais centros de traballo e todos aqueles cometidos que sexan adecuados para o fiel cumprimento da súa función.</p>
<p>Axudante técnico de mantemento e/ou recadador.</p>
<p>É aquel traballador/a que, estando en posesión dos coñecementos técnicos adecuados, se encargará da reparación, recadación e mantemento técnico das máquinas da ORA e todos aqueles cometidos que sexan adecuados para o fiel cumprimento da súa función.</p>
<p>Auxiliar de mantemento.</p>
<p>É o traballador que, coa supervisión directa do técnico encargado de mantemento ou xefe inmediato superior, realiza as tarefas propias de mantemento e limpeza de maquinaria que lle encargue o citado técnico en relación coas funcións encomendadas a este, e todos aqueles cometidos que sexan adecuados para o fiel cumprimento da súa función.</p>
<p>Peón de servicios múltiples.</p>
<p>É o traballador/a que desempeña entre outros os seguintes cometidos: pintura, sinalización, albanelería, carpintería, limpeza de máquinas da ORA e todos aqueles cometidos que sexan adecuados para o fiel cumprimento da súa función baixo a supervisión directa do técnico encargado de mantemento.</p>
<p>Grupo IV. Persoal de retirada e depósito de vehículos.</p>
<p>Mecánico de primeira.</p>
<p>É o traballador/a que, estando en posesión dos coñecementos técnicos adecuados, se encarga e responsabiliza dos traballos de mecánica e mantemento de vehículos da empresa e todos aqueles cometidos</p>
<p>que sexan adecuados para o fiel cumprimento da súa función.</p>
<p>Conductor mecánico.</p>
<p>É o traballador/a que, dotado de responsabilidade, actuando coa supervisión dun subdelegado ou xefe de servicio, executa as funcións propias destinadas á retirada de vehículos da vía pública cun vehículo grúa que lle sexa asignado, conducindo vehículos de máis de 3.500 kg ou inferiores cos permisos que marque a lei vial, así como diversas actividades dos distintos servicios que desenvolva a empresa que necesitasen para a dita actividade do servicio destes vehículos. Correspóndelle realizar tódalas manobras necesarias para o cumprimento de tal fin, así como a elaboración de tódolos partes de traballo da súa actividade e retirada que lle correspondesen. Terá así mesmo ó seu cargo a limpeza e decoro do vehículo dentro da xornada de traballo e todos aqueles cometidos que sexan adecuados para o fiel cumprimento da súa función. Independentemente das funcións anteriormente sinaladas alternará, en caso necesario, como mecánico de mantemento dos vehículos da empresa.</p>
<p>Conductor de primeira.</p>
<p>É o traballador/a que, dotado de responsabilidade, e actuando coa supervisión do delegado, executa as funcións propias destinadas á retirada de vehículos da vía pública co vehículo guindastre que lle sexa asignado, conducindo vehículos de máis de 3.500 kg ou inferiores cos permisos que marque a Lei vial, así como diversas actividades dos distintos servicios que desenvolva a empresa que necesitasen para a dita actividade do servicio destes vehículos. Correspóndelle realizar tódalas manobras necesarias para o cumprimento de tal fin, así como a elaboración de tódolos partes de traballo da súa actividade e retirada que lle correspondesen. Terá, así mesmo, ó seu cargo a limpeza e decoro do vehículo dentro da xornada de traballo e todos aqueles cometidos que sexan adecuados para o fiel cumprimento da súa función.</p>
<p>Conductor de segunda.</p>
<p>É o traballador/a que, dotado da súa responsabilidade, coa supervisión do delegado, executa as funcións propias destinadas á retirada de vehículos da vía pública co vehículo guindastre que lle sexa asignado, conducindo vehículos de ata 3.500 kg cos permisos que marque a lei vial, así como diversas actividades dos distintos servicios que desenvolva a empresa que necesitasen para a dita actividade do servicio destes vehículos. Correspóndelle realizar tódolas manobras necesarias para o cumprimento de tal fin, así como a elaboración de tódolos partes de traballo da súa actividade e retirada que lle correspondesen. Terá, así mesmo, ó seu cargo a limpeza e decoro do vehículo dentro da xornada de traballo e todos aqueles cometidos que sexan adecuados para o fiel cumprimento da súa función.</p>
<p>Axudante de guindastre.</p>
<p>É o traballador que, seguindo as instruccións do delegado, ten por misión, entre outras, axuda-los conductores na atalaxe do guindastre, enganche e coidado do vehículo segundo as necesidades do servicio e todos aqueles cometidos que sean adecuados para o fiel cumprimento da súa función.</p>
<p>Vixilante de depósito.</p>
<p>É o traballador/a que, dotado de responsabilidade, coa supervisión do delegado, executa, entre outras, as funcións propias de vixilancia e control das entradas e saídas de vehículos, custodiando estes mentres se atopen depositados e informando das anomalías observadas. En todo caso, encargarase da localización dos vehículos retirados no depósito, procurando o aproveitamento máximo do espacio e colaborando, se fose requirido para iso, á descarga dos vehículos e todos aqueles cometidos que sexan adecuados para o fiel cumprimento da súa función.</p>
<p>Recepcionista de depósito.</p>
<p>É o traballador/a que, baixo a supervisión directa do subdelegado e/ou xefe de servicio, se encarga da recepción e saída de vehículos do depósito, así como do cobramento das taxas correspondentes, control de caixa do depósito, o teléfono, atención ó público, organizando os guindastres e demais vehículos da empresa a través da emisora ou radio teléfono e todos aqueles cometidos que sexan adecuados para o fiel cumprimento da súa función.</p>
<p>Grupo V. Persoal de vixilancia.</p>
<p>Encargado de vixilantes.</p>
<p>É o traballador/a que, seguindo as instruccións da dirección da empresa, do subdelegado ou xefe de servicio, se responsabiliza da organización e funcionamento dos vixilantes do servicio de ORA, ós cales poderá dá-las oportunas ordes relacionadas co seu posto de traballo.</p>
<p>Así mesmo, efectuará cando sexa requirido para iso, informes e/ou estatísticas sobre os vixilantes do servicio de ORA e todos aqueles cometidos que sexan adecuados para o fiel cumprimento da súa función.</p>
<p>Vixilante ORA.</p>
<p>É o traballador/a que, dotado de iniciativa e responsabilidade, coa supervisión do encargado de vixilantes ou xefe inmediato superior, executa as funcións propias nas zonas de aparcamento da ORA, tales como controla-los billetes nos vehículos, as tarxetas de residentes, a comprobación do bo funcionamento das máquinas expendedoras de zona que teña asignada, a expedición de avisos de denuncia por falta de billete, por exceso de tempo de aparcamento, por carecer de tarxeta de residente ou calquera outra, así como o manexo de aparatos de radio teléfono e ordenador portátil e todos aqueles cometidos que sexan adecuados para o fiel cumprimento da súa función.</p>
<p>10199</p>


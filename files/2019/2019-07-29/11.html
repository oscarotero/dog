---
date: '2019-07-29'
id: O900-180719-0002
page: 34680
number: 142
agency: Parlamento de Galicia
section: IV. Oposicións e concursos.
title: >-
  ACORDO do 8 de xullo de 2019 polo que se convoca o proceso selectivo para
  ingresar polo sistema de quenda libre en dúas prazas da escala técnica de
  tecnoloxías da información.
range: Acordo
url: >-
  https://www.xunta.gal/dog/Publicados/2019/20190729/AnuncioO900-180719-0002_gl.html
---
<p>De conformidade coas medidas de planificación dos recursos humanos para o ano 2017 adoptadas pola Mesa do Parlamento de Galicia, conforme o acordado nas mesas de negociación, nas cales se incluía o ingreso en dúas prazas da escala técnica de tecnoloxías da información do Parlamento de Galicia, a Mesa da Cámara, en cumprimento deste obxectivo, acordou na súa reunión do 24 de xullo de 2017 a convocatoria dun proceso selectivo para ingresar na dita escala. Esta convocatoria foi modificada por Acordo da Mesa do 15 de novembro de 2017.</p>
    <p>Iniciado o proceso de selección, o Colexio Oficial de Enxeñeiros de Telecomunicación interpuxo un recurso contencioso-administrativo contra a convocatoria e, na Sentenza do 2 de maio de 2019, o Tribunal Superior de Xustiza de Galicia decidiu estimar parcialmente o recurso e ordenou convocar de novo o proceso para posibilitar que o ingreso na escala non se limite aos titulados na rama de informática, senón que se estenda aos titulados noutras ramas que, por dispoñer de coñecementos comúns e relacionados coas funcións que se van desenvolver, reúnan as condicións técnicas para o seu exercicio.</p>
    <p>Para darlle cumprimento efectivo á dita sentenza, a Mesa do Parlamento de Galicia, na súa reunión do 13 de maio de 2019, acordou executar a sentenza e modificar o seu Acordo do 6 de novembro de 2017 polo que se crea a escala técnica de tecnoloxías da información, co conseguinte reflexo na relación de postos de traballo.</p>
    <p>Xa que logo, procede realizar unha nova convocatoria do proceso selectivo para ingresar na escala técnica de tecnoloxías da información do Parlamento de Galicia e aprobar as bases que rexerán esta convocatoria, ao abeiro do disposto nos artigos 30.1.2 e 60.3 do Regulamento do Parlamento de Galicia e no artigo 16 do seu Estatuto de persoal.</p>
    <p>Bases da convocatoria</p>
    <p>Primeira. <em>Normas xerais</em></p>
    <p>1.1. O obxecto do proceso selectivo é o ingreso en dúas prazas da escala técnica de tecnoloxías da información do corpo de xestión do Parlamento de Galicia (grupo B) polo sistema de acceso libre. O sistema selectivo será o de oposición. </p>
    <p>A este proceso selectivo seralle aplicable o Estatuto de persoal do Parlamento de Galicia (DOG nº 248, do 26 de decembro de 2007); a Lei 2/2015, do 29 de abril, do emprego público de Galicia; o Real decreto lexislativo 5/2015, do 30 de outubro, polo que se aproba o texto refundido da Lei do Estatuto básico do empregado público (en diante, TRLEBEP), e demais normas concordantes, así como o disposto nesta convocatoria. </p>
    <p>Segunda. <em>Requisitos das persoas aspirantes</em></p>
    <p>Para seren admitidas no proceso selectivo, as persoas aspirantes deberán posuír no día de finalización do prazo de presentación de solicitudes, e manter ata o momento da toma de posesión como funcionaria, os seguintes requisitos: </p>
    <p>2.1. Nacionalidade.</p>
    <p>a) Ter a nacionalidade española.</p>
    <p>b) Ser nacional dalgún dos Estados membros da Unión Europea.</p>
    <p>c) Ser nacional dalgún Estado en que, en virtude dos tratados internacionais subscritos pola Unión Europea e ratificados por España, lles sexa aplicable a libre circulación de traballadoras/es.</p>
    <p>d) Tamén poderán participar, calquera que sexa a súa nacionalidade, os cónxuxes das persoas de nacionalidade española e das nacionais doutros Estados membros da Unión Europea, sempre que non estean separados de dereito. Nas mesmas condicións poderán participar os seus descendentes e as/os do seu cónxuxe, sempre que non estean separados de dereito, sexan menores de vinte e un anos ou maiores da dita idade dependentes. </p>
    <p>2.2. Idade.</p>
    <p>Ter feitos os dezaseis anos e non ter cumprida a idade de xubilación forzosa.</p>
    <p>2.3. Titulación.</p>
    <p>Estar en posesión ou en condicións de obter na data de finalización do prazo de presentación de solicitudes o título universitario de diplomado/a en enxeñaría informática ou telecomunicacións, enxeñeiro/a técnico/a en enxeñaría informática ou telecomunicacións, grao en enxeñaría informática ou telecomunicacións ou calquera outra titulación do ámbito das tecnoloxías da información e da comunicación.</p>
    <p>Así mesmo, para estes efectos, considerarase equivalente ao título de diplomado universitario ter superados tres cursos completos de licenciatura, conforme o disposto na disposición adicional primeira do Real decreto 1272/2003, do 10 de outubro.</p>
    <p>As persoas aspirantes con formación ou titulacións obtidas no estranxeiro deberán acreditar que están en posesión da correspondente validación ou da credencial que acredite, de ser o caso, a homologación do título ou da formación. Este requisito non será aplicable ás persoas aspirantes que obtivesen o recoñecemento da súa cualificación profesional, no ámbito das profesións reguladas, ao abeiro das disposicións de dereito da Unión Europea. </p>
    <p>2.4. Capacidade funcional.</p>
    <p>Posuír a capacidade funcional para o desempeño das tarefas. </p>
    <p>2.5. Habilitación.</p>
    <p>Non ter sido separado/a mediante expediente disciplinario de ningunha Administración pública ou dos órganos constitucionais ou estatutarios das comunidades autónomas, nin atoparse na situación de inhabilitación absoluta ou especial para o desempeño de empregos ou cargos públicos por resolución xudicial, cando se trate de acceder ao corpo ou á escala de persoal funcionario do cal a persoa fose separada ou inhabilitada. </p>
    <p>No caso de persoas nacionais doutros Estados, non estar inhabilitada ou en situación equivalente, nin ter sido sometida a unha sanción disciplinaria ou equivalente que impida no Estado de procedencia o acceso ao emprego público nos termos anteriores.</p>
    <p>Terceira. <em>Solicitudes</em></p>
    <p>3.1. As persoas que desexen participar no proceso selectivo deberán facelo constar no modelo de solicitude que se xunta a esta convocatoria como anexo II, ao cal deberá achegar unha copia do documento nacional de identidade vixente e a documentación que se sinala nos seguintes parágrafos. </p>
    <p>O modelo de solicitude que se xunta a esta convocatoria como anexo II tamén se poderá descargar da páxina web do Parlamento de Galicia (http://www.parlamentodegalicia.gal).</p>
    <p>As solicitudes presentaranse na sede electrónica do Parlamento de Galicia (https://sede.parlamentodegalicia.gal), ou ben no seu Rexistro Xeral na rúa do Hórreo nº 63, 15701 Santiago de Compostela, ou na forma establecida no artigo 16 da Lei 39/2015, do 1 de outubro, do procedemento administrativo común das administracións públicas. </p>
    <p>As solicitudes que se presenten a través das oficinas de Correos deberán ir nun sobre aberto para seren datadas e seladas pola persoa empregada de Correos antes de seren certificadas. No caso de presentación a través das anteditas oficinas, o enderezo para enviar as solicitudes será: Parlamento de Galicia. Rexistro Xeral. Rúa do Hórreo nº 63, 15701, Santiago de Compostela.</p>
    <p>3.2. O prazo para presentar as solicitudes será de vinte (20) días naturais, que se contarán a partir do seguinte ao da publicación desta convocatoria no <em>Diario Oficial de Galicia</em>. </p>
    <p> 3.3. A solicitude irá xunto coa seguinte documentación: </p>
    <p>a) Xustificante de ter aboados os dereitos de exame ou, na súa falta, de ser o caso, a documentación acreditativa de encontrarse nalgunha das situacións susceptibles da exención do pagamento a que fai referencia esta convocatoria. </p>
    <p>b) Documento xustificativo orixinal ou fotocopia debidamente compulsada de estar en posesión do nivel Celga 4 ou de perfeccionamento de galego, ou un equivalente debidamente homologado polo órgano competente en materia de política lingüística da Xunta de Galicia, para os efectos da exención prevista no segundo exercicio. </p>
    <p>No caso de presentación por sede electrónica, a compulsa dos orixinais en papel debe ser electrónica, de acordo co artigo 29 do Decreto 191/2011, do 22 de setembro, de organización e funcionamento dos rexistros da Administración xeral e das entidades públicas instrumentais da Comunidade Autónoma de Galicia. Os documentos orixinais asinados electronicamente serán válidos sempre que se manteñan en soporte electrónico. Os documentos electrónicos con código de verificación CSV serán válidos en calquera soporte, pois a través do número de referencia poderán cotexarse co orixinal.</p>
    <p>3.4. As persoas interesadas cun grao de discapacidade igual ou superior ao 33 % poderán solicitar, se fose necesario e xustificado, posibles adaptacións de tempo e medios especiais para a realización dos exercicios. </p>
    <p>De ser o caso, deberán indicalo na súa solicitude, especificando claramente o tanto por cento de discapacidade recoñecida polo órgano competente, e achegar coa solicitude a documentación acreditativa correspondente.</p>
    <p>3.5. Dereitos de exame.</p>
    <p>O pagamento do seu importe, de 36,36 euros, acreditarase achegando á solicitude para participar nas probas selectivas o xustificante do ingreso realizado mediante transferencia bancaria na conta corrente de Abanca ES50-2080-0388-21-3110000502, no cal se indicará como concepto: «Dereitos de exame ETI» e o DNI e o nome da persoa aspirante. </p>
    <p>Para a devolución da taxa aboada, as persoas solicitantes deberán figurar como excluídas nas listaxes definitivas e seguir o procedemento que se sinale na resolución pola que se aproben as ditas listaxes.</p>
    <p>Non procederá a devolución do importe aboado en concepto de dereitos de exame nos supostos de renuncia a participar no proceso das persoas aspirantes admitidas provisional ou definitivamente.</p>
    <p>Non obstante, estarán exentas do pagamento das taxas dos dereitos de exame as persoas aspirantes que estean incursas nalgunha das situacións a que fai referencia a normativa vixente en materia de taxas da Comunidade Autónoma de Galicia. </p>
    <p>Cuarta. <em>Admisión de persoas aspirantes</em></p>
    <p>4.1. Unha vez finalizado o prazo de presentación de solicitudes, a Presidencia aprobará as listaxes provisionais de persoas aspirantes admitidas e excluídas a través dunha resolución que será publicada no <em>Boletín Oficial do Parlamento de Galicia</em> e na páxina web do Parlamento (http://www.parlamentodegalicia.gal), coa indicación das causas das exclusións que procedan. </p>
    <p>As persoas aspirantes excluídas disporán dun prazo de dez (10) días hábiles, contados a partir do seguinte ao da publicación da resolución no <em>Boletín Oficial do Parlamento de Galicia</em>, para poderen emendar, de ser o caso, o defecto que motivou a exclusión.</p>
    <p>4.2. Ao transcorrer o antedito prazo, a Presidencia ditará unha nova resolución pola que se aprobarán as listaxes definitivas de persoas aspirantes admitidas e excluídas, que serán publicadas no <em>Boletín Oficial do Parlamento de Galicia</em> e no portal web http://www.parlamentodegalicia.gal</p>
    <p>A estimación ou desestimación das emendas achegadas entenderase implícita nesta resolución definitiva e a súa publicación servirá de notificación a quen presentar alegacións.</p>
    <p>O feito de figurar na relación de persoas admitidas non prexulgará que se lles recoñeza ás persoas aspirantes a posesión dos requisitos exixidos para participar no proceso selectivo. Cando da documentación que deben presentar tras superar a oposición se desprenda que non posúen algún dos requisitos, as persoas aspirantes decaerán en todos os dereitos que poidan derivar da súa participación. </p>
    <p>Quinta. <em>Tribunal cualificador</em></p>
    <p>5.1. O tribunal cualificador do proceso será nomeado pola Presidencia da Cámara.</p>
    <p>5.2. Os membros do tribunal deberán absterse de intervir cando concorra algunha das circunstancias previstas no artigo 23 da Lei 40/2015, do 1 de outubro, de réxime xurídico do sector público. </p>
    <p>A persoa que presida o tribunal deberá realizar e solicitar aos membros do tribunal, e de ser o caso tamén ás persoas asesoras especialistas previstas na base 3.9 e mais ao persoal auxiliar que incorpore aos seus traballos, unha declaración expresa de non se atoparen incursos en ningunha das circunstancias reflectidas no parágrafo anterior.</p>
    <p>En todo caso, as persoas aspirantes poderán recusar os membros do tribunal cando concorra algunha das circunstancias referidas, nos termos establecidos no artigo 24 da Lei 40/2015, do 1 de outubro, de réxime xurídico do sector público.</p>
    <p>5.3. A sesión de constitución deberá realizarse nun prazo máximo de quince (15) días hábiles a partir da publicación do nomeamento do tribunal no <em>Boletín Oficial do Parlamento de Galicia</em>. Na dita sesión o tribunal adoptará todas as decisións que correspondan para o correcto desenvolvemento do proceso selectivo.</p>
    <p>5.4. A partir da sesión de constitución, a actuación válida do tribunal requirirá a concorrencia da metade, polo menos, dos seus membros, con presenza en todo caso da/do presidenta/e e da/do secretaria/o.</p>
    <p>5.5. O procedemento de actuación do tribunal axustarase en todo momento ao disposto nestas bases, na Lei de procedemento administrativo e no resto do ordenamento xurídico. </p>
    <p>5.6. Por cada sesión do tribunal redactarase unha acta que, lida ao principio da sesión seguinte e feitas, de ser o caso, as rectificacións que procedan, será autorizada coa sinatura da/do secretaria/o e co visto e prace da/do presidenta/e. </p>
    <p>5.7. A persoa que presida o tribunal adoptará as medidas oportunas para garantir que os exercicios do proceso selectivo sexan corrixidos sen que se coñeza a identidade das persoas aspirantes e utilizará para iso os impresos adecuados. </p>
    <p>O tribunal excluirá aquelas persoas candidatas en cuxos exercicios figuren marcas ou signos que permitan coñecer a súa identidade. </p>
    <p>As decisións e os acordos que afecten a cualificación e a valoración da proba (determinación do número de preguntas correctas para acadar a puntuación mínima, fixación dos criterios de valoración, etc.) deberán adoptarse sen coñecer a identidade das persoas opositoras ás cales corresponden os resultados obtidos. </p>
    <p>5.8. O tribunal poderá propor a incorporación aos seus traballos de persoas asesoras especialistas para as valoracións que coide pertinentes. Estas persoas asesoras deberán limitarse a colaborar nas súas especialidades técnicas e terán voz pero non voto. O seu nomeamento corresponderalle á Presidencia do Parlamento por proposta do tribunal.</p>
    <p>5.9. Para as persoas aspirantes que así o fagan constar na súa solicitude estableceranse as adaptacións posibles de tempo ou medios para a realización dos exercicios.</p>
    <p>5.10. O tribunal non poderá propor o acceso ao emprego público dun número superior de persoas aprobadas ao de prazas convocadas. Calquera proposta de persoas aspirantes aprobadas que contraveña o establecido será nula de pleno dereito.</p>
    <p>5.11. Os acordos adoptados polo tribunal poderán ser obxecto de recurso de alzada ante a Mesa do Parlamento nos termos previstos nos artigos 112 e seguintes da Lei 39/2015. </p>
    <p>5.12. As comunicacións que formulen as persoas aspirantes dirixiranse ao tribunal e presentaranse na sede electrónica do Parlamento de Galicia (https://sede.parlamentodegalicia.gal) ou no Rexistro Xeral do Parlamento de Galicia, rúa do Hórreo nº 63, 15701 Santiago de Compostela.</p>
    <p>Sexta. <em>Proceso selectivo</em></p>
    <p>O sistema de selección será o de oposición e constará de tres exercicios. Os temas que rexerán as probas selectivas serán os publicados como anexo I a estas bases. </p>
    <p>Teranse en conta as normas de dereito positivo relacionadas co contido do programa que estean publicadas oficialmente no boletín ou diario correspondente na data de publicación do nomeamento do tribunal no <em>Boletín Oficial do Parlamento de Galicia</em>, aínda que a súa entrada en vigor estea diferida a un momento posterior. As normas de dereito positivo relacionadas co contido do programa que fosen derrogadas parcial ou totalmente, nas condicións temporais do parágrafo anterior, serán automaticamente substituídas por aquelas que procedan á súa derrogación parcial ou total.</p>
    <p>6.1. Primeiro exercicio (obrigatorio e eliminatorio).</p>
    <p>Consistirá en contestar por escrito un cuestionario de cen (100) preguntas tipo test, máis tres (3) preguntas de reserva, correspondentes ao conxunto do programa, con catro (4) respostas alternativas propostas polo tribunal, das cales só unha delas será a correcta.</p>
    <p>O tempo máximo para a realización do exercicio será de cento quince (115) minutos.</p>
    <p>O exercicio cualificarase de 0 a 10 puntos e para superalo será necesario obter un mínimo de 5 puntos.</p>
    <p>Corresponderalle ao tribunal determinar o número de respostas correctas exixido para acadar esta puntuación mínima, para o cal terá en conta que por cada tres (3) respostas incorrectas se descontará unha correcta. </p>
    <p>6.2. Segundo exercicio (eliminatorio).</p>
    <p>Constará de dúas probas:</p>
    <p>Primeira proba: consistirá na tradución desde o galego para o castelán dun texto elixido por sorteo de entre dous textos propostos polo tribunal.</p>
    <p>Segunda proba: consistirá na tradución desde o castelán para o galego dun texto elixido por sorteo de entre dous textos propostos polo tribunal.</p>
    <p>Este exercicio cualificarase como apto ou non apto, tendo en conta os niveis funcionais da lingua: léxico, sintáctico e gramatical, correspondentes ao nivel do Celga 4.</p>
    <p>Estarán exentas de realizar este exercicio as persoas aspirantes que acrediten que, dentro do prazo sinalado para presentar a solicitude para participar no proceso selectivo, posuían o Celga 4 ou o equivalente debidamente homologado polo órgano competente en materia de política lingüística da Xunta de Galicia, de acordo coa disposición adicional segunda da Orde do 16 de xullo de 2007 pola que se regulan os certificados oficiais acreditativos dos niveis de coñecemento da lingua galega (DOG núm. 146, do 30 de xullo), ás cales se lles asignará a cualificación de apto. </p>
    <p>6.3. Terceiro exercicio (obrigatorio e eliminatorio).</p>
    <p>Consistirá en realizar de forma manuscrita un suposto práctico proposto polo tribunal, correspondente a diferentes dominios do coñecemento no campo dos sistemas e as tecnoloxías da información e a comunicación ou da análise e o desenvolvemento, relacionados coas materias que figuran no temario.</p>
    <p>O tempo máximo de duración deste exercicio será de douscentos corenta (240) minutos.</p>
    <p>Posteriormente, as persoas aspirantes serán convocadas oportunamente para a lectura do exercicio nunha sesión pública ante o tribunal, que as cualificará valorando a calidade técnica da solución proposta, a sistemática, a capacidade de análise, os coñecementos sobre o temario, a claridade, a orde das ideas e a calidade da expresión escrita, así como a súa exposición.</p>
    <p>O exercicio cualificarase de 0 a 10 puntos e para superalo será necesario obter un mínimo de 5 puntos.</p>
    <p>Sétima. <em>Desenvolvemento dos exercicios</em></p>
    <p>7.1. O primeiro exercicio deberá realizarse no prazo máximo de corenta (40) días hábiles contados desde o día seguinte ao da constitución do tribunal.</p>
    <p>Entre a realización dun exercicio e a do seguinte deberán transcorrer un mínimo de cinco (5) días hábiles. </p>
    <p>A convocatoria para a realización dos sucesivos exercicios será efectuada polo tribunal e anunciarase no <em>Boletín Oficial do Parlamento de Galicia</em> e na páxina web http://www.parlamentodegalicia.gal polo menos corenta e oito (48) horas antes da data e da hora sinaladas para o seu inicio. </p>
    <p>7.2. O día do exercicio as persoas aspirantes serán convocadas nun único chamamento, e será excluído da oposición quen non compareza. A orde de chamada das persoas aspirantes iniciarase alfabeticamente polo primeiro apelido comezando pola letra L, elixida polo sorteo publicado na páxina web do Parlamento de Galicia.</p>
    <p>As persoas aspirantes deberán presentarse, para a realización de cada exercicio, provistas do documento nacional de identidade ou dun documento fidedigno acreditativo da súa identidade, a xuízo do tribunal. Así mesmo, deberán levar bolígrafo azul ou negro.</p>
    <p>As persoas aspirantes non poderán acudir ao recinto do exame provistas de teléfono móbil, obxectos ou demais dispositivos de carácter electrónico.</p>
    <p>En calquera momento as persoas aspirantes poderán ser requiridas polo tribunal coa finalidade de acreditar a súa identidade.</p>
    <p>7.3. Os exercicios realizaranse a porta pechada sen outra asistencia que a das persoas aspirantes, os membros do tribunal e as persoas colaboradoras designadas pola Presidencia, de ser o caso.</p>
    <p>Os exercicios distribuiranse en galego. Porén, tamén se lles distribuirán en castelán ás persoas aspirantes que así o soliciten.</p>
    <p>Os exercicios realizados non levarán ningunha marca ou sinal que permita identificar a súa autoría. O tribunal facilitará a cada persoa aspirante dous sobres para introducir de xeito independente o exercicio realizado e a identificación do seu autor/ra. Os sobres pecharanse e gramparanse conxuntamente diante da persoa interesada. </p>
    <p>7.4. Ao remate das probas que consistan na contestación dun cuestionario, cada persoa aspirante poderá anotar e levar a relación das súas respostas. </p>
    <p>7.5. As mulleres embarazadas que prevexan a coincidencia do parto coas datas de realización de calquera dos exercicios polas circunstancias derivadas do seu avanzado estado de xestación, ou eventualmente nos primeiros días do puerperio, poderán poñelo en coñecemento do tribunal xuntando á comunicación o correspondente informe médico oficial. Esta comunicación deberase realizar dentro das corenta e oito (48) horas seguintes ao anuncio da data do exame e implicará o consentimento da interesada para permitir o acceso do tribunal ou do órgano convocador aos datos médicos necesarios relacionados coa súa situación.</p>
    <p>O tribunal acordará se procede ou non realizar a proba nun lugar alternativo, aprazala ou adoptar ambas as medidas conxuntamente. Contra tal acordo non caberá recurso, sen prexuízo de que as razóns da impugnación se inclúan en calquera outro recurso admisible de acordo coas regras xerais do proceso selectivo.</p>
    <p>Oitava. <em>Cualificación dos exercicios</em></p>
    <p>Para respectar os principios de publicidade, transparencia, obxectividade e seguridade xurídica que deben rexer no acceso ao emprego público, o tribunal establecerá e informará as persoas aspirantes dos criterios de corrección, valoración e superación que non estean expresamente establecidos nas bases desta convocatoria.</p>
    <p>8.1. As persoas participantes poden presentar, nos tres (3) días hábiles seguintes á realización de cada exercicio, as reclamacións que consideren oportunas referidas ás preguntas ou ao contido das probas. </p>
    <p>8.2. No caso do primeiro exercicio, se o tribunal, de oficio ou con base nalgunha reclamación, anula algunha das preguntas, estas substituiranse, por orde, polas de reserva incluídas no mesmo cuestionario. Esta decisión publicarase xuntamente coas cualificacións do exercicio.</p>
    <p>No prazo das vinte e catro (24) horas seguintes á realización do exercicio tipo test publicarase o seu contido e as respostas correctas no portal web corporativo.</p>
    <p>8.3. As cualificacións de cada un dos exercicios publicaranse no portal web do Parlamento de Galicia (http://www.parlamentodegalicia.gal).</p>
    <p>8.4. A cualificación final da oposición virá determinada pola suma das puntuacións obtidas nos diferentes exercicios. Non poderá superar o proceso selectivo un número superior de persoas aspirantes ao de prazas convocadas. Calquera proposta de aspirantes seleccionados que contraveña o establecido será nula de pleno dereito. </p>
    <p>Novena. <em>Listaxe de persoas aprobadas, presentación da documentación e nomeamento como persoal funcionario</em></p>
    <p>9.1. Unha vez rematada a corrección da totalidade dos exercicios, a resolución do tribunal coa relación das persoas aspirantes que acadaron o resultado de apto no segundo exercicio e superaron os outros dous exercicios, coa puntuación total obtida, publicarase no <em>Boletín Oficial do Parlamento de Galicia</em> e na páxina web do Parlamento de Galicia.</p>
    <p>9.2. No suposto de empate nas puntuacións de dous ou máis aspirantes, acudirase aos seguintes criterios ata que se resolva:</p>
    <p>– Maior puntuación obtida no terceiro exercicio da oposición. </p>
    <p>– Maior puntuación obtida no primeiro exercicio da oposición.</p>
    <p>– De persistir o empate, resolverase por orde alfabética do primeiro apelido e, de ser igual, polo segundo, a partir da letra resultante no sorteo a que se refire a base 7.2.</p>
    <p>– En último lugar, o empate dirimirase por sorteo entre as persoas implicadas.</p>
    <p>9.3. O proceso selectivo só será superado polas dúas persoas que acaden a maior puntuación. </p>
    <p>Na resolución, o tribunal proporá á Mesa do Parlamento a aprobación do proceso selectivo e o ingreso das dúas persoas que o superaron, como persoal funcionario de carreira, no corpo de xestión, na escala técnica de tecnoloxías da información do Parlamento de Galicia.</p>
    <p>9.4. Concederase un prazo de dez (10) días, contados desde o día seguinte á data de publicación no <em>Boletín Oficial do Parlamento de Galicia</em> da resolución do tribunal, para que as persoas aspirantes fagan as alegacións que xulguen oportunas.</p>
    <p>9.5. A Mesa do Parlamento adoptará o acordo de finalización do proceso selectivo e de aprobación do seu resultado co ingreso das dúas persoas propostas como persoal funcionario de carreira do corpo de xestión, grupo B, na escala técnica de tecnoloxías da información do Parlamento de Galicia. Este acordo publicarase no <em>Boletín Oficial do Parlamento de Galicia</em> e na páxina web http://www.parlamentodegalicia.gal e notificaráselles ás persoas seleccionadas. </p>
    <p>Para asegurar a cobertura das vacantes, se se produce a renuncia dalgunha das persoas seleccionadas antes do seu nomeamento ou toma de posesión, convocarase a seguinte persoa da listaxe por orde de puntuación para que ocupe o seu lugar. Para estes efectos, terán a mesma consideración que as renuncias os supostos de persoas aspirantes na situación que se refire no parágrafo final da base 10.2 desta convocatoria. </p>
    <p>Décima. <em>Presentación de documentos</em></p>
    <p>10.1. Cada persoa seleccionada deberá presentar ante a Presidencia do Parlamento, sempre que non conste en poder da Administración parlamentaria, no prazo de vinte (20) días naturais desde que se faga público no <em>Boletín Oficial do Parlamento de Galicia</em> o acordo da Mesa do Parlamento de Galicia de finalización do proceso selectivo, a seguinte documentación:</p>
    <p>a) Fotocopia cotexada do título exixido na base 2.3 ou a certificación académica que acredite a realización de todos os estudos para a súa obtención. No caso de titulacións obtidas no estranxeiro, deberá presentar a credencial da súa validación ou homologación.</p>
    <p>b) Declaración baixo a súa responsabilidade de non ter sido separada nin despedida mediante expediente disciplinario do servizo de ningunha Administración pública ou dos órganos constitucionais ou estatutarios das comunidades autónomas, nin atoparse na situación de inhabilitación absoluta ou especial para o desempeño de empregos ou cargos públicos por resolución xudicial, para o acceso ao corpo do que foi separada ou inhabilitada, nin pertencer ao mesmo corpo, segundo o modelo que figura como anexo III a esta convocatoria.</p>
    <p>No suposto de ser nacional doutro Estado, declaración responsable de non atoparse inhabilitada ou en situación equivalente, nin ter sido sometida a sanción disciplinaria ou equivalente que impida, no Estado de procedencia, o acceso ao emprego público nos mesmos termos. </p>
    <p>c) Informe sobre o estado de saúde que acredite que a persoa aspirante non padece unha enfermidade nin está afectada por unha limitación física ou psíquica incompatible co desempeño das correspondentes funcións. </p>
    <p>10.2. As persoas que dentro do prazo fixado, agás os casos de forza maior libremente apreciados pola Presidencia, non presenten a documentación ou que despois de examinala se deduce que non cumpren algún dos requisitos sinalados na base segunda, non poderán ser nomeadas como persoal funcionario de carreira e quedarán anuladas as súas actuacións, sen prexuízo da responsabilidade en que incorren por falsidade na solicitude inicial. Neste caso, seguirase o procedemento establecido no parágrafo final da base 9.5.</p>
    <p>Décimo primeira. <em>Nomeamento como persoal funcionario de carreira </em></p>
    <p>11.1. Unha vez acreditada a posesión dos requisitos exixidos, as persoas seleccionadas serán nomeadas por resolución da Presidencia como funcionarias de carreira. Este nomeamento notificaráselles ás persoas interesadas e publicarase no <em>Diario Oficial de Galicia</em>, no <em>Boletín Oficial do Parlamento de Galicia</em> e na web http://www.parlamentodegalicia.gal.</p>
    <p>11.2. No prazo dun mes, contado desde o día seguinte ao da publicación, as persoas nomeadas deberán tomar posesión ante a Presidencia do Parlamento de Galicia e realizar o xuramento ou promesa de acatamento á Constitución e ao Estatuto de autonomía de Galicia, de obediencia ás leis e de exercer imparcialmente as súas funcións. </p>
    <p>A falta de toma de posesión dentro do prazo, imputable á persoa interesada, producirá o decaemento do seu dereito a adquirir a condición de persoal funcionario de carreira neste proceso selectivo.</p>
    <p>Décimo segunda. <em>Lista de espera para substitucións </em></p>
    <p>As persoas incluídas na listaxe definida na base 9.1 que non superen o proceso selectivo pasarán a formar parte dunha lista de espera que se constituirá no Parlamento de Galicia para cubrir as necesidades eventuais de persoal que puidesen xurdir, en condición de persoal funcionario interino vinculado ao mantemento das circunstancias polas que sexa nomeado.</p>
    <p>Décimo terceira. <em>Cláusula derradeira</em></p>
    <p>Contra esta convocatoria, que pon fin á vía administrativa, poderase interpoñer, potestativamente, un recurso de reposición ante a Mesa do Parlamento de Galicia, no prazo dun mes contado desde o día seguinte ao da súa publicación no <em>Diario Oficial de Galicia</em>, ou directamente un recurso contencioso-administrativo ante a Sala do Contencioso-Administrativo do Tribunal Superior de Xustiza de Galicia, no prazo de dous meses contados desde o día seguinte ao da súa publicación, segundo o artigo 10.1 da Lei 29/1998, do 13 de xullo, reguladora da xurisdición contencioso-administrativa. </p>
    <p>Santiago de Compostela, 8 de xullo de 2019</p>
    <footer><p>Miguel Ángel Santalices Vieira<br>Presidente da Mesa do Parlamento de Galicia</p></footer>
    <h2>ANEXO I</h2>
    <h2>Temario para ingresar por oposición libre na escala técnica de tecnoloxías da información do Parlamento de Galicia</h2>
    <p>Bloque I. Xeral.</p>
    <p>1. A Constitución española de 1978. Dereitos e deberes fundamentais. A súa garantía e suspensión. A Xefatura do Estado. A Coroa. Funcións constitucionais do rei.</p>
    <p>2. As Cortes Xerais. Atribucións do Congreso dos Deputados e do Senado. O Tribunal Constitucional. Composición e atribucións. O Defensor do Pobo.</p>
    <p>3. O Estatuto de autonomía de Galicia: antecedentes, estrutura e contido. Os poderes da Comunidade Autónoma de Galicia.</p>
    <p>4. O Parlamento de Galicia: composición e elección. O Regulamento do Parlamento de Galicia: natureza e estrutura. </p>
    <p>5. O Regulamento de organización e funcionamento do Parlamento de Galicia.</p>
    <p>6. A función pública parlamentaria; a súa normativa aplicable.</p>
    <p>7. Igualdade: Decreto lexislativo 2/2015, do 12 de febreiro, polo que se aproba o texto refundido das disposicións legais da Comunidade Autónoma en materia de igualdade; título preliminar e título II.</p>
    <p>8. Lei 7/2015, do 7 de agosto, de iniciativa lexislativa popular e participación cidadá no Parlamento de Galicia.</p>
    <p>Lexislación informática.</p>
    <p>9. Lexislación sobre protección de datos. Lei orgánica 3/2018, do 5 de decembro, de protección de datos persoais e garantía dos dereitos dixitais. Real decreto 1720/2007, do 21 de decembro, polo que se aproba o Regulamento de desenvolvemento da Lei orgánica 15/1999, do 13 de decembro, de protección de datos de carácter persoal.</p>
    <p>10. Lei 39/2015, do 1 de outubro, do procedemento administrativo común das administracións públicas. Lei 40/2015, do 1 de outubro, de réxime xurídico do sector público. Real decreto 3/2010, do 8 de xaneiro, polo que se regula o Esquema Nacional de Seguridade no ámbito da Administración electrónica. Real decreto 951/2015, do 23 de outubro, de modificación do Real decreto 3/2010, do 8 de xaneiro, polo que se regula o Esquema Nacional de Seguridade no ámbito da Administración electrónica. Real decreto 4/2010, do 8 de xaneiro, polo que se regula o Esquema Nacional de Interoperabilidade no ámbito da Administración electrónica.</p>
    <p>11. Lei 9/2017, do 8 de novembro, de contratos do sector público, pola que se traspoñen ao ordenamento xurídico español as directivas do Parlamento Europeo e do Consello 2014/23/UE e 2014/24/UE, do 26 de febreiro.</p>
    <p>12. Factura electrónica. Lei 59/2003, do 19 de decembro, de sinatura electrónica. </p>
    <p>13. Normativa no ámbito da propiedade intelectual. A protección xurídica dos programas de ordenador. Tipos de licenzas. Software de fontes abertas (FLOSS).</p>
    <p>14. Implantación da Administración electrónica. Sede electrónica e servizos de sede. Rexistro electrónico. Expediente electrónico. Arquivamento electrónico de documentos. Dixitalización, compulsa electrónica. Licitación electrónica. </p>
    <p>15. Real decreto 421/2004, do 12 de marzo, polo que se regula o Centro Criptolóxico Nacional (CCN-CERT). Funcións e ferramentas dispoñibles. Guías e procedementos de seguridade.</p>
    <p>Bloque II. Tecnoloxía básica.</p>
    <p>16. Tecnoloxías actuais de computadores: dos dispositivos móbiles aos supercomputadores e arquitecturas escalables (<em>grid</em>, <em>cluster</em>, MPP, SMP, arquitecturas multinúcleo e outros). Base tecnolóxica. Compoñentes, funcionalidades e capacidades.</p>
    <p>17. Conceptos de sistemas operativos. Estruturas, compoñentes e funcións. Características e evolución. Administración de memoria. Procesos e subprocesos. Entrada/saída. Sistemas de arquivo. Sistemas operativos multiprocesador.</p>
    <p>18. Características técnicas e funcionais dos sistemas operativos: Windows, Linux e Unix. Sistemas operativos para dispositivos móbiles.</p>
    <p>19. Concepto e compoñentes dunha contorna de bases de datos. Utilización de bases de datos na organización: sistemas OLTP, MIS, DSS e almacéns de datos.</p>
    <p>20. Sistemas de xestión de bases de datos relacionais. Antecedentes históricos. Características e elementos constitutivos. A linguaxe SQL. Estándares de conectividade: ODBC e JDBC.</p>
    <p>21. Arquitecturas cliente-servidor. Tipoloxía. Compoñentes. Interoperabilidade de compoñentes. Vantaxes e inconvenientes. Arquitectura de servizos web (WS).</p>
    <p>22. Modelo OSI. Redes LAN, MAN e WAN. Estrutura de redes: troncal, distribución acceso. Redes públicas de transmisión de datos. </p>
    <p>23. O modelo TCP/IP: arquitectura, capas, interfaces, protocolos, direccionamento e encamiñamento.</p>
    <p>24. Linguaxes de marca ou etiqueta. Características e funcionalidades. SGML, HTML, XML e as súas derivacións. Linguaxes de <em>script</em>.</p>
    <p>25. Auditoría informática. Obxectivos, alcance e metodoloxía. Técnicas e ferramentas. Normas e estándares.</p>
    <p>26. A biblioteca de infraestrutura TI (ITIL). Soporte ao servizo. Entrega de servizos. Obxectivos da norma. Mapa e descrición dos procesos.</p>
    <p>27. Técnicas de avaliación de alternativas e análises de viabilidade. Persoal, procedementos, datos, software e hardware. Orzamento e control de custos dun proxecto informático.</p>
    <p>28. Xestión e arquivo electrónico de documentos. Sistemas de xestión documental. Xestores de contidos. Sindicación de contido. Sistemas de xestión de fluxos de traballos. Procura de información: robots, <em>spiders</em>, outros.</p>
    <p>Bloque III. Sistemas e redes.</p>
    <p>29. Administración do sistema operativo e software de base. Funcións e responsabilidades. Control de cambios.</p>
    <p>30. Administración de sistemas de xestión de bases de datos. Funcións. Responsabilidades. Administración de datos.</p>
    <p>31. Prácticas de mantemento de equipamentos e instalacións. Mantemento preventivo, correctivo e perfectivo. Monitorización e xestión de capacidade.</p>
    <p>32. Linguaxes de control de traballos. Técnicas e ferramentas de operación automática de sistemas. Ferramentas e técnicas utilizables.</p>
    <p>33. Almacenamento masivo de datos. Sistemas SAN, NAS e DAS: compoñentes, protocolos, xestión e administración. Virtualización do almacenamento. Xestión de volumes.</p>
    <p>34. Sistemas de <em>backup</em>: hardware e software de <em>backup</em>. Estratexias de <em>backup</em> a disco. Dispoñibilidade da información RPO, RTO. Replicación local e remota, estratexias de recuperación. Plans de continxencia.</p>
    <p>35. Deseño dun centro de procesos de datos. Instalacións (electricidade, control de acceso, control de presenza, sistema antiincendios, climatización, sistemas de alimentación ininterrompida). Factores que considerar. Virtualización da plataforma e de recursos.</p>
    <p>36. Virtualización de servidores. Virtualización do almacenamento. Virtualización do posto cliente. Computación baseada en servidor (SBC). <em>Grid computing</em>. <em>Cloud computing</em>. Mecanismos de alta dispoñibilidade.</p>
    <p>37. Plataformas de xestión de dispositivos móbiles (MDM). Xestión de dispositivos alleos (BYOD).</p>
    <p>38. Redes locais. Tipoloxía. Medios de transmisión. Métodos de acceso. Dispositivos de interconexión. Administración de redes locais. Xestión de usuarios. Xestión de dispositivos. Monitorización e control de tráfico. Xestión SNMP.</p>
    <p>39. Redes de fibra óptica. Radioenlaces. Redes de nova xeración (NGN). Calidade do servizo (QOS).</p>
    <p>40. Tecnoloxía XDSL. Concepto. Características técnicas. Normativa reguladora. Telecomunicacións por cable: características e normativa reguladora.</p>
    <p>41. Telecomunicacións de voz. Tecnoloxías VoIP. Converxencia telefonía fixa-telefonía móbil.</p>
    <p>42. Redes sen fíos. Protocolos. Características funcionais e técnicas. Sistemas de expansión do espectro. Sistemas de acceso. Modos de operación. Seguridade. Normativa reguladora.</p>
    <p>43. Servidores de mensaxería. Sistemas de correo.</p>
    <p>44. Servidores de aplicacións e servidores web. Xestión de servidores <em>proxy</em>.</p>
    <p>45. Seguridade da información. Confidencialidade, integridade e dispoñibilidade. Medidas de seguridade físicas, técnicas, organizativas e legais. Identificación e autenticación. Control de accesos físicos e lóxicos. Control de fluxo de datos. </p>
    <p>46. Seguridade en redes. Control de accesos. Devasas. DMZ. Intrusións. Redes privadas virtuais.</p>
    <p>47. Certificados dixitais. Tarxetas criptográficas. Sinatura dixital. Técnicas de cifrado. Infraestrutura de clave pública (PKI).</p>
    <p>48. Sistemas de xestión da seguridade da información. Sistemas de correlación de eventos. Solucións en modalidade SaaS (<em>Software as a Service</em>).</p>
    <p>49. Virus e outros softwares malignos. Tipos. Medios preventivos e reactivos. Sistemas antivirus e de protección.</p>
    <p>Bloque IV. Análise e desenvolvemento</p>
    <p>50. Enxeñaría do software. Metodoloxías de desenvolvemento de sistemas de información. Métrica. Metodoloxías áxiles.</p>
    <p>51. Estratexias de determinación de requirimentos: entrevistas, derivación de sistemas existentes, análise e prototipos.</p>
    <p>52. Diagramas de fluxo de datos. Diagramas estruturados. Fluxogramas de sistema. Fluxogramas de programa.</p>
    <p>53. Modelización conceptual. Elementos: entidades, atributos, relacións, identificadores, roles. Regras de modelización. Validación e construción de modelos de datos.</p>
    <p>54. Deseño de bases de datos. A arquitectura ANSI/SPARC. O modelo lóxico relacional. Normalización. Deseño lóxico. Deseño físico. Problemas de concorrencia de acceso. Mecanismos de resolución de conflitos.</p>
    <p>55. Tipos abstractos de datos e estruturas de datos. Táboas, listas e árbores. Algoritmos: ordenación, procura. Grafos. Organizacións de ficheiros.</p>
    <p>56. Deseño de programas. Diagramas estruturados. Análise de transformación e de transacción. Cohesión e acoplamento.</p>
    <p>57. Métodos de proba do software. Fundamentos. Caixa negra e caixa branca. Estratexias de proba do software.</p>
    <p>58. Análise e deseño orientado a obxectos. Concepto. Elementos. O proceso unificado de software. A linguaxe de modelaxe unificada (UML). Patróns de deseño. Antipatróns.</p>
    <p>59. A plataforma .Net. Modelo de programación. Servizos. Ferramentas. A tecnoloxía ADO.NET.</p>
    <p>60. Aplicacións web. Deseño web multiplataforma/multidispositivo. Tecnoloxías de programación: JavaScript, <em>applets</em>, <em>servlets</em>, ASP, JSP e PHP. Servizos web: estándares e protocolos asociados. Interoperabilidade e seguridade en servizos web.</p>
    <p>61. Sistemas de xestión de contidos. Sistemas de xestión documental. Xestión do coñecemento.</p>
    <p>62. A calidade do software e a súa medida. Modelos, métricas, normas e estándares.</p>
    <p>63. Accesibilidade, deseño universal e utilizabilidade. Accesibilidade e utilizabilidade das tecnoloxías, produtos e servizos relacionados coa sociedade da información.</p>
    <p>64. Minaría de datos. Aplicación á resolución de problemas de xestión. Tecnoloxía e algoritmos. Procesamento analítico en liña (OLAP). <em>Big data</em>.</p>
    <p>ANEXO II</p>
    <table>
     <tbody>
      <tr>
       <td>SOLICITUDE DE PARTICIPACIÓN EN PROCESOS SELECTIVOS</td>
      </tr>
     </tbody>
    </table>
    <table>
     <tbody>
      <tr>
       <td colspan="10">DATOS DA PERSOA SOLICITANTE</td>
      </tr>
      <tr>
       <td colspan="2">NOME/RAZÓN SOCIAL</td>
       <td colspan="3">PRIMEIRO APELIDO</td>
       <td colspan="3">SEGUNDO APELIDO</td>
       <td colspan="2">NIF</td>
      </tr>
      <tr>
       <td colspan="2"></td>
       <td colspan="3"></td>
       <td colspan="3"></td>
       <td colspan="2"></td>
      </tr>
      <tr>
       <td colspan="6">NOME DA VÍA</td>
       <td colspan="2">NÚMERO</td>
       <td>ANDAR</td>
       <td>PORTA</td>
      </tr>
      <tr>
       <td colspan="6"></td>
       <td colspan="2"></td>
       <td></td>
       <td></td>
      </tr>
      <tr>
       <td>CÓDIGO POSTAL</td>
       <td colspan="2">PROVINCIA</td>
       <td colspan="4">CONCELLO</td>
       <td colspan="3">LOCALIDADE</td>
      </tr>
      <tr>
       <td></td>
       <td colspan="2"></td>
       <td colspan="4"></td>
       <td colspan="3"></td>
      </tr>
      <tr>
       <td colspan="4">TELÉFONO</td>
       <td colspan="6">ENDEREZO ELECTRÓNICO</td>
      </tr>
      <tr>
       <td colspan="4"></td>
       <td colspan="6"></td>
      </tr>
     </tbody>
    </table>
    <table>
     <tbody>
      <tr>
       <td colspan="4">E NA SÚA REPRESENTACIÓN (deberá acreditarse a representación fidedigna por calquera medio válido en dereito)</td>
      </tr>
      <tr>
       <td>NOME</td>
       <td>PRIMEIRO APELIDO</td>
       <td>SEGUNDO APELIDO</td>
       <td>NIF</td>
      </tr>
      <tr>
       <td></td>
       <td></td>
       <td></td>
       <td></td>
      </tr>
     </tbody>
    </table>
    <table>
     <tbody>
      <tr>
       <td colspan="7">DATOS PARA OS EFECTOS DE NOTIFICACIÓN</td>
      </tr>
      <tr>
       <td colspan="7">Medio de notificación preferente</td>
      </tr>
      <tr>
       <td colspan="7"><img src="/dog/Publicados/2019/20190729/AnuncioO900-180719-0002_gl-web-images/Imagen4456_fmt.jpeg" alt="missing image file">Electrónico, a través do enderezo da internet https://sede.parlamentodegalicia.gal. Só se poderá acceder á notificación co certificado electrónico asociado ao DNI da persoa indicada.
        <img src="/dog/Publicados/2019/20190729/AnuncioO900-180719-0002_gl-web-images/Imagen4464_fmt.jpeg" alt="missing image file">Postal (cubrir o enderezo só se é distinto do indicado anteriormente)</td>
      </tr>
      <tr>
       <td colspan="3">NOME DA VÍA</td>
       <td colspan="2">NÚMERO</td>
       <td>ANDAR</td>
       <td>PORTA</td>
      </tr>
      <tr>
       <td colspan="3"></td>
       <td colspan="2"></td>
       <td></td>
       <td></td>
      </tr>
      <tr>
       <td>CÓDIGO POSTAL</td>
       <td>PROVINCIA</td>
       <td colspan="2">CONCELLO</td>
       <td colspan="3">LOCALIDADE</td>
      </tr>
      <tr>
       <td></td>
       <td></td>
       <td colspan="2"></td>
       <td colspan="3"></td>
      </tr>
     </tbody>
    </table>
    <table>
     <tbody>
      <tr>
       <td>OBXECTO DA SOLICITUDE:
        Participación na convocatoria do PROCESO SELECTIVO:</td>
      </tr>
     </tbody>
    </table>
    <table>
     <tbody>
      <tr>
       <td>DOCUMENTACIÓN QUE SE ACHEGA:
        <img src="/dog/Publicados/2019/20190729/AnuncioO900-180719-0002_gl-web-images/Imagen4501_fmt.jpeg" alt="missing image file">Fotocopia do DNI
        <img src="/dog/Publicados/2019/20190729/AnuncioO900-180719-0002_gl-web-images/Imagen4509_fmt.jpeg" alt="missing image file">Certificación acreditativa do coñecemento da lingua galega no nivel exixido
        <img src="/dog/Publicados/2019/20190729/AnuncioO900-180719-0002_gl-web-images/Imagen4517_fmt.jpeg" alt="missing image file">Xustificante de ter aboados os dereitos de exame
        <img src="/dog/Publicados/2019/20190729/AnuncioO900-180719-0002_gl-web-images/Imagen4526_fmt.jpeg" alt="missing image file">Acreditación do grao de discapacidade superior ao 33 %, polo que solicitan as adaptacións indicadas en observacións
        <img src="/dog/Publicados/2019/20190729/AnuncioO900-180719-0002_gl-web-images/Imagen4533_fmt.jpeg" alt="missing image file">Declaracións segundo os modelos anexos que figuran nas bases
        <img src="/dog/Publicados/2019/20190729/AnuncioO900-180719-0002_gl-web-images/Imagen4541_fmt.jpeg" alt="missing image file">Outros</td>
      </tr>
     </tbody>
    </table>
    <table>
     <tbody>
      <tr>
       <td>OBSERVACIÓNS:</td>
      </tr>
     </tbody>
    </table>
    <table>
     <tbody>
      <tr>
       <td><img src="/dog/Publicados/2019/20190729/AnuncioO900-180719-0002_gl-web-images/Imagen4574_fmt.jpeg" alt="missing image file">A persoa solicitante ou representante declara que todos os datos contidos nesta solicitude e nos documentos que se achegan son certos.</td>
      </tr>
     </tbody>
    </table>
    <table>
     <tbody>
      <tr>
       <td>O Parlamento de Galicia é o responsable destes datos, que serán incorporados ao rexistro da actividade de tratamento denominada «Procesos selectivos», cuxa finalidade é a xestión de selección de persoal, lexitimada polo cumprimento das obrigas legais. Destinatarios: non está prevista a cesión de datos. Dereitos: as persoas solicitantes poderán exercer os seus dereitos, previstos nos artigos 15 ao 22 do Regulamento xeral de protección de datos, a través da páxina web: http://www.parlamentodegalicia.gal/portada/protecciondatos, na que dispoñen de información adicional.</td>
      </tr>
     </tbody>
    </table>
    <table>
     <tbody>
      <tr>
       <td>LEXISLACIÓN APLICABLE</td>
      </tr>
      <tr>
       <td>Bases da convocatoria dos procesos selectivos
        Lei 39/2015, do 1 de outubro, do procedemento administrativo común das administracións públicas
        Lei 40/2015, do 1 de outubro, de réxime xurídico do sector público
        Estatuto de persoal do Parlamento de Galicia
        Lei 2/2015, do 29 de abril, do emprego público de Galicia
        Real decreto lexislativo 5/2015, do 30 de outubro, polo que se aproba o texto refundido da Lei do Estatuto básico do empregado público (TRLEBEP)
        Lei 29/1998, do 13 de xullo, reguladora da xurisdición contencioso-administrativa</td>
      </tr>
     </tbody>
    </table>
    <table>
     <tbody>
      <tr>
       <td colspan="7">SINATURA DA PERSOA SOLICITANTE OU REPRESENTANTE</td>
      </tr>
      <tr>
       <td colspan="7"></td>
      </tr>
      <tr>
       <td colspan="7">Lugar e data</td>
      </tr>
      <tr>
       <td></td>
       <td>,</td>
       <td></td>
       <td>de</td>
       <td></td>
       <td>de</td>
       <td></td>
      </tr>
     </tbody>
    </table>
    <table>
     <tbody>
      <tr>
       <td>Presidencia do Parlamento de Galicia</td>
      </tr>
     </tbody>
    </table>
    <h2>ANEXO III</h2>
    <h2>Declaración responsable</h2>
    <p>D./Dª………………....…………………......…………………….....con DNI……….................... </p>
    <p>DECLARA RESPONSABLEMENTE</p>
    <p>Que non foi separado/a do servizo de ningunha administración pública mediante expediente disciplinario nin está inhabilitado/a con carácter firme para o exercicio de funcións públicas.</p>
    <p>Asínase esta declaración para os efectos de participar no proceso selectivo para ingresar por quenda libre na escala técnica de tecnoloxías da información do Parlamento de Galicia.</p>
    <p>Santiago de Compostela, ......de..........................de 2019.</p>
    <p>(Sinatura)</p>


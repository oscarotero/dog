---
date: '2002-06-25'
id: C272
page: 9
number: 121
agency: 'CONSELLERÍA DE XUSTIZA, INTERIOR E RELACIÓNS LABORAIS'
section: III. OUTRAS DISPOSICIÓNS
title: >-
  Resolución do 10 de maio de 2002, da Delegación Provincial de Pontevedra, pola
  que se dispón o rexistro, o depósito e a publicación, no Diario Oficial de
  Galicia, do convenio colectivo da empresa Dourdin Española, S.L.
range: Resolución
url: 'https://www.xunta.gal/dog/Publicados/2002/20020625/AnuncioC272_gl.html'
---
<p>Visto o texto do convenio colectivo da empresa Dourdin Española, S.L., con nº de código 3603582, que tivo entrada nesta delegación provincial o día 6-5-2002, subscrito en representación da parte económica pola representación da empresa, e da parte social, polo delegado de persoal, con data do 2-8-2001. De conformidade co disposto no artigo 90.2º e 3º, do Real decreto lexislativo 1/1995, do 24 de marzo, polo que se aproba o texto refundido da Lei do Estatuto dos traballadores, Real decreto 1040/1981, do 22 de maio, sobre rexistro e depósito de convenios colectivos de traballo e Real decreto 2412/1982, do 24 de xullo, sobre traspaso de funcións e servicios da Administración do Estado á Comunidade Autónoma de Galicia, en materia de traballo, esta delegación provincial</p>
<p>ACORDA:</p>
<p>Primeiro.-Ordena-la súa inscrición no libro de rexistro de convenios colectivos de traballo, que consta nesta delegación provincial, e a notificación ás representacións económica e social da comisión negociadora.</p>
<p>Segundo.-Ordena-lo seu depósito no Servicio de Relacións Laborais, Sección de Mediación, Arbitraxe e Conciliación.</p>
<p>Terceiro.-Dispoñe-la súa publicación no Diario Oficial de Galicia.</p>
<p>Vigo, 10 de maio de 2002.</p>
<p>Antonio Coello Bufill</p>
<p>Delegado provincial de Pontevedra</p>
<p>Pontevedra.</p>
<p>Convenio colectivo da empresa Dourdin Española, S.L., e os seus traballadores correspondente ó centro de traballo de Vigo.</p>
<p>Convenio colectivo de empresa subscrito en representación da parte económica da empresa Dourdin Española, S.L., por Ernesto Lumbreras Peláez, e da parte social, polo delegado de persoal, Carlos Martínez Barcala e a central sindical CIG, con data do 2 de agosto de 2001.</p>
<p>Convenio colectivo da empresa Dourdin Española, S.L.</p>
<p>Capítulo I</p>
<p>Ámbito, vixencia e estructura</p>
<p>Artigo 1º.-Ámbito de aplicación.</p>
<p>O presente convenio colectivo regulará as condicións ás que se axustarán as relacións económicas</p>
<p>e laborais da empresa Dourdin Española, S.L. no seu centro de traballo da cidade de Vigo.</p>
<p>Afecta ó persoal que a partir da data de entrada en vigor preste servicios para a dita empresa no centro de traballo de Vigo.</p>
<p>Artigo 2º.-Vixencia.</p>
<p>O presente convenio colectivo terá vixencia polo período desde o día 6 de agosto de 2001 e finalizando o 31 de decembro de 2002.</p>
<p>Artigo 3º.-Prórroga e denuncia.</p>
<p>Quedará automaticamente denunciado, con 3 meses de antelación ó seu vencemento, prorrogándose o actual convenio ata a entrada en vigor do seguinte.</p>
<p>Artigo 4º.-Vinculación á totalidade.</p>
<p>As condicións aquí pactadas forman un todo orgánico e indivisible e para efectos da súa aplicación práctica serán consideradas globalmente.</p>
<p>Artigo 5º.-Garantías persoais.</p>
<p>Respectaranse, a título individual as condicións económicas que foran superiores ás establecidas no presente convenio consideradas no seu conxunto e en cómputo anual.</p>
<p>Capítulo II</p>
<p>Emprego e contratación</p>
<p>Artigo 6º.-Criterios xerais.</p>
<p>As partes asinantes do presente convenio consideran como un obxectivo prioritario o mantemento do emprego e a creación de novos postos de traballo, comprometéndose a propiciar, dentro de marcos negociados, as medidas necesarias para a consecución do dito obxectivo no conxunto das empresas do sector.</p>
<p>Artigo 7º.-Contrato de traballo.</p>
<p>1. O contrato de traballo será subscrito entre empresa e traballador por escrito, con entrega a este dun exemplar dentro dos 15 días seguintes á súa incorporación, conforme calquera dos modelos aprobados por disposición de carácter normativo, que necesariamente deberá ser inscrito na oficina de emprego.</p>
<p>Farase constar en tódolos contratos de traballo o contido xeral das condicións que se pacten e o grupo profesional ou categoría na que quede encadrado o traballador e, en todo caso, o contido mínimo do contrato.</p>
<p>Considérase como contido mínimo do contrato a fixación neste de: a identificación completa das partes contratantes, a localización xeográfica e denominación, se é o caso, do centro de traballo ó que queda adscrito o traballador, o domicilio da sede social da empresa, o grupo, nivel ou categoría profesional, especialidade, oficio ou posto de traballo</p>
<p>en que quede adscrito o traballador, a retribución total anual inicialmente pactada e a expresión e a identificación do convenio colectivo aplicable.</p>
<p>En ningún caso se poderá comezar a traballar sen que previamente se procedese á inscrición e á sinatura do traballador no libro de matrícula.</p>
<p>Entregarase unha copia básica dos contratos que se formalicen por escrito á representación dos traballadores.</p>
<p>As empresas notificaranlles ós representantes legais dos traballadores as prórrogas dos contratos de traballo dos que a copia básica foi entregada, así como as denuncias correspondentes a estes.</p>
<p>Os períodos de proba para o persoal de novo ingreso serán os seguintes:</p>
<p>-Técnicos titulados: 6 meses.</p>
<p>-Técnicos non titulados: 2 meses.</p>
<p>-Administrativos: 1 mes.</p>
<p>-Subalternos: 1 mes.</p>
<p>-Profesionais de oficio: 1 mes.</p>
<p>-Peóns, especialistas e contratos de formación: 2 semanas.</p>
<p>No non regulado haberá que aterse ó disposto no artigo 14 do Estatuto dos traballadores.</p>
<p>2. Contrato para o fomento da contratación indefinida. As partes asinantes do presente convenio acordan declarar vixente e de aplicación a Lei 63 e 64/1997, do 26 de decembro, que regula estes contratos.</p>
<p>Artigo 8º.-Contratación eventual.</p>
<p>As partes asinantes do presente convenio, para maior estabilidade no emprego, acordan fomenta-la contratación indefinida, establecendo como cadro de persoal fixo mínimo das empresas o 27 e 30 por cento do cadro de persoal total para os anos 2001 e 2002, respectivamente, entendendo por cadro de persoal total a media dos últimos 24 meses.</p>
<p>1. Contrato en prácticas. O contrato de traballo en prácticas só poderá concertarse con quen estivera en posesión de título universitario ou de formación profesional de grao medio ou superior ou títulos oficialmente recoñecidos como equivalentes, que habiliten para o exercicio profesional, dentro dos 4 anos, ou de 6 cando o contrato se concerte cun traballador con minusvalidez, seguintes á terminación dos correspondentes estudios.</p>
<p>O posto de traballo será o adecuado á finalidade de facilita-la práctica profesional do traballador, para perfecciona-los seus coñecementos e adaptalos ó nivel de estudios cursados.</p>
<p>A duración non será inferior a 6 meses nin superior a 24.</p>
<p>O período de proba será de 15 días para os traballadores en posesión de título de grao medio e 1 mes para os de grao superior.</p>
<p>Ningún traballador poderá estar contratado en prácticas na mesma ou distinta empresa por tempo superior a 24 meses en virtude da mesma titulación.</p>
<p>A retribución mínima dos traballadores contratados baixo esta modalidade será do 70% durante o primeiro ano e do 80% durante o segundo do salario fixado no convenio para un traballador que desempeñe o mesmo ou equivalente posto de traballo.</p>
<p>As empresas acollidas a este convenio poderán realizar esta modalidade de contrato na seguinte contía:</p>
<p>-Ata 5 traballadores: 1 contrato en prácticas.</p>
<p>-De 6 a 10 traballadores: 2 contratos en prácticas.</p>
<p>-De 11 a 25 traballadores: 4 contratos en prácticas.</p>
<p>-De 26 a 40 traballadores: 5 contratos en prácticas.</p>
<p>-De 41 a 50 traballadores: 6 contratos en prácticas.</p>
<p>-De 51 a 100 traballadores: 10 contratos en prácticas.</p>
<p>-De 101 a 250 traballadores: 10% do cadro de persoal.</p>
<p>-De 251 a 500 traballadores: 8% do cadro de persoal.</p>
<p>-De máis de 500 traballadores: 6% do cadro de persoal.</p>
<p>2. Contratos de formación. Terá como obxecto a adquisición da formación teórica e práctica necesaria para o adecuado desempeño dun oficio cualificado.</p>
<p>Poderán ser obxecto deste contrato os oficios incluídos neste convenio, non podéndose formalizar contratos para a formación para categoría inferior á de especialista.</p>
<p>O contrato para a formación terá unha duración máxima de dous anos.</p>
<p>Cando o contrato para a formación se celebre por un prazo inferior ó máximo establecido no parágrafo anterior, poderá prorrogarse antes do seu remate por acordo de ambas partes unha ou máis veces, por períodos non inferiores a 6 meses, sen que o tempo acumulado, incluíndo as prórrogas, poida exceder do referido prazo máximo. O aviso previo de finalización de contrato deberá axustarse ós prazos e forma que indique o convenio.</p>
<p>A idade do traballador estará comprendida entre os 16 e 20 anos inclusive.</p>
<p>O traballador disporá do 15% da súa xornada para a formación teórica.</p>
<p>Esta formación deberá ser impartida polos centros de formación autorizados.</p>
<p>Cada titor non poderá dispor de máis de dous traballadores en formación.</p>
<p>A retribución será o SMI para o primeiro ano. Para o segundo será o SMI máis o 10% do dito salario. Sempre en proporción ó tempo de traballo efectivo.</p>
<p>A contía máxima para a celebración destes contratos en cada empresa será a mesma que para os contratos en prácticas.</p>
<p>3. Contratos a tempo parcial. Tódolos contratos a tempo parcial terán unha prestación efectiva superior a 12 horas e inferior ó 77% da xornada semanal. Estes traballadores non poderán realizar horas extraordinarias, excepto as motivadas por forza maior de acordo co artigo 35.3º do ET e gozarán dos mesmos dereitos que os traballadores a tempo completo.</p>
<p>4. Contratos eventuais de duración determinada por circunstancias do mercado, por acumulación de tarefas ou exceso de pedidos. Estes contratos, regulados no vixente artigo 15.1º b) do Estatuto dos traballadores, poderán ter unha duración máxima de 12 meses dentro dun período de 18 meses, contados a partir do momento en que se produzan.</p>
<p>5. Contrato por obra ou servicio determinado. No contrato de traballo farase constar, de forma clara e precisa, se o contrato é de obra ou servicio, cunha completa identificación da obra ou servicio para a que se contrata ó traballador.</p>
<p>Con carácter xeral será para unha soa obra, con independencia da súa duración e finalizará cando finalicen os traballos do oficio e categoría do traballador na dita obra.</p>
<p>Artigo 9º.-Subcontratación.</p>
<p>Se a empresa subcontrata con outras a execución de obras ou servicios, responderán ante os traballadores das empresas subcontratistas nos termos establecidos no artigo 42 do Estatuto dos traballadores, quedando referido o límite de responsabilidade da dita disposición ás obrigacións de natureza salarial e cotizacións á Seguridade Social.</p>
<p>Así mesmo, estenderase a responsabilidade á indemnización de natureza non salarial por morte ou incapacidade permanente absoluta derivada de accidente de traballo ou enfermidade profesional pactada neste convenio.</p>
<p>Artigo 10º.-Aviso previo final de contrato.</p>
<p>Á finalización do contrato de traballo a empresa estará obrigada a notificarlle o cesamento ó traballador, por escrito e con 15 días de antelación á data de finalización ou extinción dos contratos de duración igual ou superior a seis meses.</p>
<p>A empresa entregará ó traballador copia da liquidación con 5 días laborables de antelación ó cesamento.</p>
<p>Nas liquidacións que teñan lugar por finalización ou rescisión de contrato ou outras causas, farase constar que o traballador non perderá o dereito a cobrar o que a empresa teña que pagarlles ós traballadores en concepto de revisións, atrasos ou calquera outro tipo de variación na retribución que corresponda ó tempo en que o traballador presta os seus servicios.</p>
<p>Os traballadores que desexen cesar voluntariamente no servicio da empresa estarán obrigados a poñelo en coñecemento desta cumprindo os seguintes prazos de aviso previo:</p>
<p>-Técnicos: 30 días.</p>
<p>-Empregados e operarios: 15 días.</p>
<p>Artigo 11º.-Indemnizacións contratos non indefinidos.</p>
<p>A empresa aboaralles mensualmente ós traballadores con contratos non indefinidos, polo concepto de indemnización, unha compensación de eventualidade equivalente ó importe de 8 días por ano traballado. O dito importe mensual figura no anexo I deste convenio. En caso de conversión dun contrato eventual en indefinido, sempre que se respecte a antigüidade do traballador, a empresa resarcirase do importe pagado por este concepto de común acordo co traballador.</p>
<p>Artigo 12º.-Extinción do contrato por causas obxectivas.</p>
<p>1. Cando a empresa queira facer uso do dereito concedido no artigo 52.c) do Estatuto dos traballadores e conforme o procedemento previsto no artigo 53 do mesmo texto legal, deberá entregar, ademais da comunicación prevista na norma, e simultaneamente, unha memoria explicativa que faga referencia á causa da extinción, tanto ó traballador ou traballadores afectados como á representación dos traballadores na empresa.</p>
<p>2. Sen prexuízo da eficacia e executividade do acordo extintivo, conforme o procedemento establecido na lei, os representantes dos traballadores emitirán informe motivado sobre a decisión empresarial e a causa extintiva alegada no prazo de 4 días hábiles.</p>
<p>3. Do informe ó que se fai referencia no punto anterior, darase traslado á dirección da empresa para a súa unión ó expediente, entendéndose que, transcorridos os prazos previstos para a súa emisión sen facelo, se desiste de tal dereito.</p>
<p>4. O procedemento previsto no presente artigo non suspenderá nin interromperá os prazos previstos no artigo 53.1º c) do Estatuto dos traballadores.</p>
<p>5. A presente cláusula considerarase para tódolos efectos de carácter obrigacional.</p>
<p>Artigo 13º.-Protección á muller.</p>
<p>Recoñéceselles ás traballadoras o dereito ó respecto da súa intimidade e á consideración debida á súa dignidade, comprendida a protección fronte a ofensas verbais ou físicas de natureza sexual.</p>
<p>Nos casos de embarazo, se as condicións de traballo puideran incrementa-lo risco de aborto ou malformación, a traballadora terá dereito a cambiar de posto de traballo que non implique risco para a saúde da nai nin para o feto, tomando en consideración as posibilidades técnicas e organizativas da empresa. Igualmente terá dereito a acumula-los períodos de descanso pre e posparto que legalmente lle correspondan.</p>
<p>Artigo 14º.-Pluriemprego.</p>
<p>A empresa non poderá contratar en réxime de pluriemprego ou xornada reducida a aqueles traballadores que dispoñan doutra ocupación retribuída por xornada completa.</p>
<p>Capítulo III</p>
<p>Clasificación profesional</p>
<p>Artigo 15º.-Clasificación profesional.</p>
<p>Os traballadores e traballadoras incluídas no ámbito do presente convenio serán clasificados tendo en conta os seus coñecementos, experiencia, grao de autonomía, responsabilidade e iniciativa, de acordo coas actividades profesionais que desenvolvan e coas definicións que se especifican neste sistema de clasificación profesional.</p>
<p>A clasificación realizarase en divisións funcionais e grupos profesionais, por interpretación e aplicación de criterios xerais obxectivos e polas tarefas e funcións básicas máis representativas que desenvolvan os traballadores e traballadoras.</p>
<p>No caso de concorrencia nun posto de traballo de tarefas básicas correspondentes a diferentes niveis profesionais, a clasificación realizarase en función das actividades propias do nivel profesional superior. Este criterio de clasificación non suporá que se exclúa, nos postos de traballo de cada nivel profesional, a realización de tarefas complementarias, que sexan básicas para postos cualificados en niveis profesionais inferiores.</p>
<p>Esta clasificación profesional pretende alcanzar unha estructura profesional directamente correspondida coas necesidades da empresa, facilitando unha mellor interpretación de todo o colectivo no desenvolvemento das súas actividades, sen mingua da dignidade, oportunidade de promoción e xusta retribución, sen que caiba ningunha discriminación por razóns de idade, sexo ou de calquera outra índole.</p>
<p>Artigo 16º.-Sistema de clasificación.</p>
<p>Tódolos traballadores e traballadoras afectados por este convenio serán adscritos a un determinado grupo profesional e a unha división funcional; a conxunción de ambos establecerá a clasificación organizativa de cada traballador/a. O desempeño das funcións que leva consigo a súa clasificación organizativa constitúe contido primario da relación contractual laboral, debendo ocupar calquera nivel desta, tendo recibido previamente, por parte da empresa, a formación adecuada ó novo posto e respectándose os</p>
<p>procedementos de información e adaptación que se especifiquen neste convenio.</p>
<p>Capítulo IV</p>
<p>Mobilidade funcional e xeográfica</p>
<p>Artigo 17º.-Concepto e principios xerais.</p>
<p>Considérase mobilidade funcional calquera cambio de funcións e tarefas previamente encomendadas e realizadas polo traballador, dentro do centro de traballo ó que estea adscrito.</p>
<p>Un límite específico á aplicación da mobilidade funcional constitúeo a necesidade de titulación académica ou profesional, así como calquera outro permiso, licencia ou habilitación esixido pola lexislación para o exercicio dunha determinada profesión ou función.</p>
<p>Así tamén, en calquera suposto de mobilidade funcional que afectara a cambios de profesión, oficio ou especialidade e mesmo cando para o seu desempeño non fora preceptiva a habilitación mediante permiso, licencia ou título, senón que esta se adquiriu mediante a experiencia, farase preceptivo o acordo entre as partes.</p>
<p>En calquera dos supostos de mobilidade funcional as direccións das empresas deberán garantir, con carácter previo ó cambio, os coñecementos, habilidades ou reciclaxe necesarios, que faciliten ou habiliten os traballadores afectados a suficiente adecuación e aptitude para o desempeño das novas tarefas e funcións asignadas.</p>
<p>A aplicación da mobilidade funcional deberá facerse salvagardando o principio xeral de boa fe contractual, así como o principio específico de igualdade e non discriminación nas relacións laborais.</p>
<p>Así mesmo, a dita mobilidade producirase sen menoscabo da dignidade dos traballadores e sen prexuízo dos seus dereitos profesionais e económicos.</p>
<p>Non caberá invoca-las causas de despedimento obxectivo sobrevida ou de falta de adaptación nos supostos de realización de funcións distintas das habituais como consecuencia da mobilidade funcional.</p>
<p>Sempre que sexa posible, a aplicación da mobilidade funcional farase respectando a voluntariedade dos traballadores.</p>
<p>Sendo a mobilidade funcional materia esencial das condicións de prestación do traballo, para a súa correcta aplicación faise necesaria en todo momento a participación dos representantes legais dos traballadores, nos termos que se indican neste convenio.</p>
<p>Artigo 18º.-Clases de mobilidade funcional.</p>
<p>A mobilidade funcional pode ser de tres clases:</p>
<p>1. Mobilidade funcional vertical. É aquela que ten lugar cando os cambios de funcións e tarefas traspasan os límites do grupo profesional de pertenza</p>
<p>do traballador, pero non así a división funcional ó que está adscrito.</p>
<p>Dentro desta clase de mobilidade hai dúas variantes:</p>
<p>-A mobilidade vertical ascendente prodúcese cando as novas tarefas e funcións encomendadas ó traballador corresponden a un grupo profesional de nivel superior, sen altera-la división funcional de pertenza.</p>
<p>-A mobilidade vertical descendente prodúcese cando as novas tarefas e funcións encomendadas corresponden a un grupo profesional de nivel inferior, sen altera-la división funcional de pertenza.</p>
<p>2. Mobilidade funcional horizontal. É aquela que implica o cambio de división funcional de adscrición previa do traballador.</p>
<p>3. Mobilidade funcional ordinaria. É aquela que ten lugar cando os cambios de funcións e tarefas se producen dentro dos límites do encadramento profesional do traballador; isto é, a súa pertenza a un grupo profesional e unha división funcional determinados.</p>
<p>Artigo 19º.-Mobilidade funcional vertical.</p>
<p>1. En caso de mobilidade funcional vertical ascendente. Por razóns organizativas, técnicas ou productivas de carácter temporal, entendéndose por tales as non superiores a seis meses (salvo en caso de substitución por IT, servicio militar, prestación social substitutoria ou excedencia) a dirección da empresa poderá destina-los traballadores á realización de tarefas dun grupo profesional de nivel superior, dentro da mesma división funcional.</p>
<p>Sempre que a dirección da empresa teña necesidade de facer uso da aplicación deste tipo de mobilidade funcional notificaránselles os cambios simultaneamente ós traballadores afectados e á súa representación legal.</p>
<p>A dita notificación, polo menos, deberá incluír:</p>
<p>-Unha descrición xustificativa das causas que motivan os ditos cambios.</p>
<p>-A identificación dos traballadores afectados.</p>
<p>-A duración estimada da mobilidade.</p>
<p>Neste sentido, a dirección da empresa terá en conta as opinións e suxestións da representación legal dos traballadores respecto ós cambios propostos.</p>
<p>Se o cambio de grupo profesional leva consigo retribucións superiores, os traballadores afectados percibirán as do posto de destino.</p>
<p>En caso de que o cambio de posto supere os seis meses nun ano ou os oito meses en dous anos, salvo que estea fundado en motivos de substitución por IT, servicio militar, prestación social substitutoria ou excedencia, o traballador poderá, a vontade propia, continuar realizando estes traballos ou volver ó posto que ocupaba con anterioridade. No primeiro suposto ascenderá automaticamente.</p>
<p>En todo caso, sexa cal fora o tempo de duración da mobilización e a causa que a xerou, recoñecerase e valorará, para efectos de promoción profesional e nos termos que se acorde, o mérito que supón a ocupación de funcións de tarefas de grupos profesionais de nivel superior.</p>
<p>2. En caso de mobilidade funcional vertical descendente. Por razóns organizativas, técnicas ou productivas, xustificadas en razóns perentorias ou imprevisibles da actividade productiva, as direccións das empresas poderán destina-los traballadores á realización de funcións ou tarefas dun grupo profesional de nivel inferior.</p>
<p>A adscrición a este tipo de funcións e tarefas farase polo tempo imprescindible para a súa atención que, en todo caso, non haberá de exceder dos tres meses. Transcorrido este período de tempo o traballador será reincorporado ó posto de orixe.</p>
<p>Sempre que a dirección da empresa encontre imprescindible facer uso da aplicación deste tipo de mobilidade funcional será necesaria a comunicación coa representación legal dos traballadores.</p>
<p>Para iso, a dirección empresarial notificaralles a intención dos cambios simultaneamente ós traballadores afectados e á súa representación legal, nos mesmos termos previstos no punto anterior. En todo caso, sempre se valorarán os tempos de permanencia en postos correspondentes a grupos profesionais de nivel inferior para o caso de futuras necesidades deste tipo, establecendo un reparto equitativo entre os distintos traballadores cando xurda o requirimento deste tipo de mobilidade.</p>
<p>Os traballadores afectados por esta clase de mobilidade funcional percibirán as retribucións propias do posto e grupo profesional de orixe.</p>
<p>Artigo 20º.-Mobilidade funcional horizontal.</p>
<p>Por xustificadas razóns organizativas, técnicas ou productivas, as direccións das empresas poderán destina-los traballadores á realización de funcións ou tarefas dunha división funcional distinta á de pertenza previa, sen variación do grupo profesional.</p>
<p>Tratándose dunha modificación substancial das condicións de traballo (artigo 41 do ET), sempre que a dirección da empresa encontre e xustifique necesario facer uso da aplicación deste tipo de mobilidade funcional será preceptiva a comunicación á representación legal dos traballadores.</p>
<p>Para iso, a dirección empresarial notificaralles os cambios previstos simultaneamente ós traballadores afectados e á súa representación legal nos mesmos termos que figuran nos puntos anteriores.</p>
<p>Será, así mesmo, neste proceso de negociación e acordo onde se fixará o alcance temporal (indefinido ou limitado) dos cambios propostos e as consecuencias que iso entrañe.</p>
<p>Igualmente estableceranse a reciclaxe ou formación necesaria e os períodos de adaptación ás novas funcións e tarefas.</p>
<p>En calquera caso, garantirase o mantemento das retribucións que as persoas afectadas viñeran percibindo nos seus anteriores postos, en caso de que estas foran superiores ás do posto de destino. Se as retribucións do posto de destino foran superiores, os traballadores afectados percibirán as do novo posto.</p>
<p>No caso de que o cambio de área funcional leve aparellado un cambio de grupo profesional (mobilidade vertical), para estes últimos rexerán ademais as normas previstas neste convenio para estes supostos.</p>
<p>Artigo 21º.-Mobilidade funcional ordinaria.</p>
<p>Incluso cando, dun modo xeral e aténdose ó previsto neste acordo, os casos de mobilidade funcional ordinaria non haberá de ser necesaria e preceptivamente acordados coa representación legal dos traballadores, salvo no caso que leven consigo algunha modificación substancial das condicións de traballo, se se fai necesario que a dita representación estea sempre puntualmente informada dos cambios, podendo intervir naqueles casos que considere necesario facelo.</p>
<p>Unha excepción a iso constitúeo a posibilidade de aplica-la mobilidade funcional ordinaria naqueles casos en que os cambios propostos superen o precepto ó que indirectamente se refire o artigo 22.1º do ET cando define o concepto de categoría profesional equivalente. Isto é, cando os cambios de funcións e tarefas que leven consigo a aplicación da mobilidade funcional ordinaria exceda do concepto de equivalencia (cando a aptitude profesional necesaria para o desempeño das funcións propias dun posto permita desenvolve-las funcións básicas do segundo, logo de realización, se iso é necesario, de procesos simples de formación ou adaptación). En tal suposto, a aplicación da mobilidade funcional ordinaria estará suxeita á comunicación coa representación legal dos traballadores.</p>
<p>Artigo 22º.-Mobilidade xeográfica.</p>
<p>A mobilidade xeográfica, no ámbito deste convenio, afecta ós seguintes casos:</p>
<p>a) Desprazamentos.</p>
<p>b) Traslados.</p>
<p>Artigo 23º.-Desprazamentos.</p>
<p>Enténdese por desprazamento o destino temporal dun traballador a un lugar distinto do seu centro habitual de traballo.</p>
<p>A empresa poderá despraza-los seus traballadores ata o límite máximo dun ano.</p>
<p>A empresa designará libremente os traballadores que deban desprazarse, cando o destino non esixa pernoctar fóra de casa, ou cando, existindo esta circunstancia, non teña duración superior a tres meses.</p>
<p>Nos supostos en que o desprazamento esixa pernoctar fóra do domicilio e teña unha duración superior a tres meses, as empresas proporanlles o des</p>
<p>prazamento ós traballadores que estimen idóneos para realiza-lo traballo e no suposto que por este procedemento non cubriran os postos para prover, procederá a súa designación obrigatoria entre os que reúnan as condicións de idoneidade profesional para ocupa-las prazas, observando as seguintes preferencias, para non ser desprazado:</p>
<p>a) Representantes legais dos traballadores.</p>
<p>b) Diminuídos físicos e psíquicos.</p>
<p>Se a empresa desexa realizar algún dos desprazamentos superiores a tres meses que obriguen ó traballador a pernoctar fóra do seu domicilio, deberá preavisarlo ós afectados con, polo menos, 5 días laborables de antelación.</p>
<p>En calquera caso, os preavisos deberán realizarse por escrito.</p>
<p>Nos desprazamentos superiores a tres meses que non lle permitan ó traballador pernoctar no seu domicilio, as empresas e os afectados acordarán libremente as fórmulas para que os traballadores poidan regresar ó seus domicilios periodicamente, que poderán consistir na subvención das viaxes de ida e regreso en todos ou parte das fins de semana, adecuación ás xornadas de traballo para facilitar periódicas visitas ó seu domicilio, concesións de permisos periódicos, subvención do desprazamento dos seus familiares, etc.</p>
<p>No suposto de non chegarse a acordo nesta materia, haberá que aterse ó disposto no artigo 40.4º do Estatuto dos traballadores, tendo dereito a un mínimo de 4 días laborables de estancia no seu domicilio de orixe por cada 3 meses de desprazamento, sen computar como tales os de viaxe, os gastos correrán a cargo do empresario.</p>
<p>Por acordo individual, poderá pactarse a acumulación destes días engadíndose, incluso, ás vacacións anuais.</p>
<p>No suposto de desprazamento xerarase o dereito, ademais de á totalidade das retribucións económicas que habitualmente viñera percibindo, ás axudas de custo e gastos de viaxe que proceda.</p>
<p>Se por necesidade ou conveniencia da empresa houbera o traballador de desprazarse a presta-lo seu labor noutros centros de traballo, o tempo investido no desprazamento deberá caer dentro da xornada establecida.</p>
<p>Se como consecuencia do desprazamento houbera de iniciarse a viaxe antes de dar comezo a súa xornada, ou se como consecuencia do regreso ó seu punto de partida este se producise unha vez superada a hora oficial de terminación da xornada, o traballador percibirá o tempo de exceso de xornada como horas extraordinarias.</p>
<p>Artigo 24º.-Traslados.</p>
<p>Considerarase como tal a adscrición definitiva dun traballador a un centro de traballo da empresa distinto daquel en que viña prestando os seus servicios, e que requira cambio da súa residencia habitual.</p>
<p>Por razóns económicas, técnicas, organizativas ou productivas que o xustifiquen, ou ben por contratacións referidas á actividade empresarial, a empresa poderá, de acordo co traballador, proceder ó traslado deste a un centro de traballo distinto con carácter definitivo.</p>
<p>No suposto de traslado, o traballador será preavisado con, polo menos, 30 días de antelación por escrito.</p>
<p>Neste suposto devengaranse os gastos de viaxe do traballador e a súa familia, os gastos de traslado de mobles e utensilios e cinco axudas de custo por cada persoa que viaxa dos que compoñan a familia e convivan co desprazado.</p>
<p>Capítulo V</p>
<p>Tempo de traballo</p>
<p>Artigo 25º.-Xornada de traballo.</p>
<p>Durante a vixencia deste convenio a xornada laboral será de 40 horas semanais de traballo efectivo, equivalentes a:</p>
<p>-1.780 horas efectivas en cómputo anual como máximo para 2001.</p>
<p>-1.776 horas efectivas en cómputo anual como máximo para 2002.</p>
<p>Nos anos 2001 e 2002 consideraranse os días 24 e 31 de decembro non laborables, compensados polo exceso de días do cómputo da xornada.</p>
<p>Durante a vixencia do convenio, os días que excedan da xornada anual, a empresa deberá acordar, antes do día 15 de xuño de cada ano, o seu desfrute nas datas que pacten cos representantes dos traballadores.</p>
<p>O traballador deberá encontrarse en disposición de inicia-la súa actividade no posto de traballo do seu centro de traballo, coa súa correspondente indumentaria, ó toque de sirena ou outro sistema establecido.</p>
<p>A dita xornada normal será computada en consideración á iniciación do labor no posto de traballo e finalización desta, e non polo concepto de entrada e saída da factoría.</p>
<p>A fixación do horario de traballo será facultade da dirección da empresa, razoando o seu establecemento co comité ou delegados de persoal ou cos traballadores, prevalecendo o criterio que supoña unha reducción de custos, aumento de vendas, ou ben favoreza as necesidades estacionais da producción.</p>
<p>A empresa distribuirá preferentemente a súa xornada laboral de luns a venres.</p>
<p>Para o ano 2001, garantiranse 23,5 días de descanso ó ano, incluídas as vacacións. Para o ano 2002, a comisión paritaria fixará o número de días laborables de descanso correspondentes.</p>
<p>Artigo 26º.-Festivos.</p>
<p>Para os anos 2001 e 2002 establécense como máximo os días festivos que con carácter nacional e local fixe o calendario publicado no Boletín Oficial del Estado, no Diario Oficial de Galicia e o BOP de Pontevedra. Haberá que aterse en todo momento ó disposto pola autoridade laboral.</p>
<p>Artigo 27º.-Horario de traballo.</p>
<p>A empresa exporá en cada centro de traballo o calendario laboral pactado, que deberá conte-lo horario de traballo diario, xornadas, días de descanso e festivos correspondentes a cada ano natural, sen prexuízo do establecido no artigo 25º para os días de exceso de xornada anual.</p>
<p>Artigo 28º.-Vacacións.</p>
<p>As vacacións serán de 30 días naturais ininterrompidos, e desfrutaranse entre o 15 de xuño e o 15 de setembro. Non obstante, se por causas coxunturais ou outras circunstancias a empresa se vira obrigada a paraliza-la producción, ben por avarías ou por falta de subministración de materias primas, orixinado todo iso por forza maior, a empresa poderá determina-la data do período de vacacións, logo de acordo cos representantes legais dos traballadores.</p>
<p>O calendario de vacacións fixarase en cada empresa con, polo menos, dous meses de antelación ó seu desfrute e, en todo caso, sempre antes do día 15 de xuño, para coñecemento dos traballadores.</p>
<p>O aboamento destas realizarase ó seu inicio.</p>
<p>O aboamento das vacacións será a media obtida polo traballador en salarios, primas e, se é o caso, antigüidade, nos tres meses anteriores traballados.</p>
<p>Todo o persoal que antes ou durante o período de vacacións estea en situación de incapacidade temporal terá dereito ó desfrute destas ou da parte pendente, sempre que cause alta antes do remate do ano natural.</p>
<p>O empresario poderá excluír como período vacacional aquel que coincida coa maior actividade productiva estacional da empresa, logo de acordo cos representantes legais dos traballadores.</p>
<p>Capítulo VI</p>
<p>Licencias, excedencias e xubilacións</p>
<p>Artigo 29º.-Licencias.</p>
<p>O traballador, logo de aviso e xustificación, terá dereito a permisos con dereito a remuneración durante o tempo e os supostos seguintes:</p>
<p>a) Dezaseis días naturais en caso de matrimonio do traballador/a.</p>
<p>b) Tres días laborables en caso de nacemento de fillo.</p>
<p>c) Quince días naturais no suposto de falecemento de cónxuxe e fillos.</p>
<p>c.1) Cinco días naturais no suposto do falecemento de pais.</p>
<p>d) Tres días naturais no suposto de falecemento de irmáns, netos, avós, pais políticos, fillos políticos e irmáns políticos.</p>
<p>e) Dous días naturais en caso de enfermidade grave de cónxuxe, pais, fillos, avós, irmáns, netos e pais políticos, circunstancias que deberán ser xustificadas fidelisimamente.</p>
<p>f) Un día natural no suposto de traslado de domicilio.</p>
<p>g) O tempo necesario nos casos de asistencia a consulta médica de especialistas da Seguridade Social, cando coincidindo o horario de consulta co de traballo se prescriba a dita consulta polo facultativo de medicina xeral, debendo presentarlle o traballador ó empresario o volante xustificativo da referida prescrición médica. Nos demais casos, ata o límite de 22 horas ó ano.</p>
<p>h) Polo tempo indispensable para o cumprimento dun deber inescusable de carácter público e persoal. Cando conste nunha norma legal ou convencional un período determinado, haberá que aterse ó que esta dispoña en canto a duración da ausencia e á súa compensación económica.</p>
<p>i) Un día natural en caso de matrimonio de fillos ou irmáns.</p>
<p>j) Un día natural en caso de falecemento de tíos en grao de consanguinidade co traballador.</p>
<p>No suposto c), se o traballador precisara desprazarse a unha distancia superior a 150 km, concederáselle un día natural máis.</p>
<p>Nos supostos d) e e), se o traballador necesitase facer un desprazamento fóra de Galicia, concederánselle dous días naturais máis.</p>
<p>En caso de necesidade, logo de aviso e xustificación, as empresas deberán conceder un permiso sen retribuír ata un período de 10 días naturais por razón de desprazamento en caso de enfermidade grave de parentes ata segundo grao de consanguinidade ou afinidade.</p>
<p>Todo o anteriormente exposto neste artigo será de aplicación para as parellas de feito fidelisimamente acreditadas e inscritas no rexistro público correspondente.</p>
<p>Artigo 30º.-Suspensión con reserva do posto de traballo.</p>
<p>A suspensión afectará, en aplicación do punto 1.d) do ET, ós seguintes supostos:</p>
<p>Maternidade: risco durante o embarazo da muller traballadora e adopción ou acollemento preadoptivo ou permanente de menores de seis anos.</p>
<p>Será de aplicación o establecido no punto 4º do artigo 48 do ET para suspensións por nacementos, adopción ou acollemento e o establecido no punto 5º do artigo 48 do ET para suspensións por riscos duran</p>
<p>te o embarazo. Neste caso, a empresa completará ata o 100% da base reguladora da prestación.</p>
<p>Artigo 31º.-Reducción da xornada por motivos familiares.</p>
<p>a) Permiso por lactación dun fillo menor de nove meses. As traballadoras, por lactación dun fillo menor de nove meses, terán dereito a unha hora de ausencia do traballo, que poderán dividir en dúas fraccións. A muller, pola súa vontade, poderá substituír este dereito por unha reducción da súa xornada normal nunha hora coa mesma finalidade.</p>
<p>Este permiso poderá ser desfrutado indistintamente pola nai ou o pai en caso de que ambos traballen.</p>
<p>b) Reducción de xornada por garda legal de menores e outros supostos. En aplicación do artigo 37.5º do ET quen por razóns de garda legal teña ó seu coidado directo algún menor de seis anos ou un minusválido físico, psíquico ou sensorial, que non desempeñe unha actividade retribuída, terá dereito a unha reducción da xornada de traballo, coa diminución proporcional do salario entre, polo menos, un tercio e un máximo da metade da duración de aquela.</p>
<p>Terá o mesmo dereito quen precise encargarse do coidado directo dun familiar, ata o segundo grao de consanguinidade ou afinidade, que por razóns de idade, accidente ou enfermidade non poida valerse por si mesmo e que non desempeñe actividade retribuída.</p>
<p>A reducción de xornada contemplada no presente punto constitúe un dereito individual dos traballadores, homes ou mulleres. Non obstante, se dous ou máis traballadores da mesma empresa xerasen este dereito polo mesmo suxeito causante, o empresario poderá limita-lo seu exercicio simultáneo por razóns xustificadas de funcionamento da empresa.</p>
<p>A concreción horaria e a determinación do período de desfrute do período de lactación e da reducción de xornada previstos nos parágrafos anteriores corresponderalle ó traballador, dentro da súa xornada ordinaria. O traballador deberá preavisar ó empresario con 15 días de antelación a data en que se reincorporará a súa xornada ordinaria.</p>
<p>Artigo 32º.-Excedencia por coidado de fillos e familiares.</p>
<p>Os traballadores cunha antigüidade na empresa de polo menos un ano, terán dereito a que se lles recoñeza a posibilidade de situarse en excedencia voluntaria por un prazo non menor a dous anos e non maior a cinco. Este dereito só poderá ser exercitado outra vez polo mesmo traballador se transcorreran catro anos desde o final da anterior excedencia.</p>
<p>Os traballadores terán dereito a un período de excedencia non superior a tres anos para atender ó coidado de cada fillo, tanto cando o sexa por natureza, como por adopción, ou nos supostos de acollemento, tanto permanente como preadoptivo, con</p>
<p>tado desde a data de nacemento ou, se é o caso, da resolución xudicial ou administrativa.</p>
<p>Tamén terán dereito a un período de excedencia non superior a un ano os traballadores para atender ó coidado dun familiar, ata o segundo grao de consanguinidade ou afinidade, que por razóns de idade, accidente ou enfermidade non poida valerse por si mesmo, e non desempeñe actividade retribuída.</p>
<p>A dita excedencia constitúe un dereito individual dos traballadores, homes ou mulleres. Non obstante, se dous ou máis traballadores da mesma empresa xerasen este dereito polo mesmo suxeito causante, o empresario poderá limita-lo seu exercicio simultáneo por razóns xustificadas de funcionamento da empresa.</p>
<p>Cando un novo suxeito causante dera dereito a un novo período de excedencia, o inicio desta dará fin ó que, se é o caso, se viñera desfrutando.</p>
<p>O período en que o traballador permaneza en situación de excedencia conforme o establecido neste artigo será computable para efectos de antigüidade e o traballador durante o primeiro ano terá dereito á reserva do seu posto de traballo.</p>
<p>Artigo 33º.-Excedencias.</p>
<p>1. Excedencia forzosa. A excedencia forzosa concederase por designación ou elección para un cargo público ou sindical que imposibilite a asistencia ó traballo, e dará lugar ó dereito á conservación do posto de traballo e ó cómputo da antigüidade da súa vixencia. O reingreso deberá ser solicitado dentro do mes seguinte ó cesamento no cargo público ou sindical, perdéndose este dereito se se fai transcorrido este prazo.</p>
<p>2. Excedencia voluntaria. O traballador cunha antigüidade na empresa de polo menos un ano terá dereito a que se lle recoñeza a posibilidade de situarse en excedencia voluntaria por un prazo non menor a dous anos e non maior de cinco. Este dereito só poderá ser exercitado outra vez polo mesmo traballador se transcorreran catro anos desde o final da anterior excedencia.</p>
<p>A petición de excedencia será formulada por escrito e presentada á empresa cun mes de antelación como mínimo á data en que se solicite comezala e a empresa dará recibo da presentación.</p>
<p>A concesión da excedencia por parte da empresa efectuarase tamén en comunicación escrita.</p>
<p>A incorporación ó posto de traballo deberá ser notificada polos traballadores cun mes de antelación á data de finalización do desfrute da excedencia. A notificación farase por escrito e as empresas estarán obrigadas a xustifica-la recepción do escrito.</p>
<p>Notificada a reincorporación nas condicións indicadas, será admitido o traballador nas mesmas condicións que rexían no momento da iniciación da excedencia.</p>
<p>Artigo 34º.-Servicio militar.</p>
<p>O traballador que se incorpore a filas con carácter oficial ou voluntario, ou realice o servicio social substitutorio, polo tempo mínimo de duración deste, terá reservado o seu posto de traballo durante o tempo en que permaneza cumprindo o servicio militar e dous meses máis, computándose todo este tempo para efectos de antigüidade na empresa.</p>
<p>Durante o tempo da súa permanencia no servicio militar o traballador terá dereito a percibi-las gratificacións extraordinarias de xullo e Nadal.</p>
<p>Poderán reintegrarse ó traballo os licenciados do servicio militar con permiso temporal superior a un mes, é potestativo da empresa o facelo cos que desfrutan permiso de duración inferior ó sinalado, sempre que en ambos casos medie a oportuna autorización militar para poder traballar.</p>
<p>O traballador fixo que ocupe a vacante temporal dun compañeiro en servicio militar, ó regreso deste volverá ó seu antigo posto na empresa.</p>
<p>Se a substitución fose efectuada por un traballador alleo á empresa, no momento de retorno do fixo cesará, sen dereito a ningunha indemnización, se se lle notificase co prazo de 8 días de antelación, aboándoselle estes se non se lle comunicara.</p>
<p>A non reincorporación do traballador fixo en servicio militar dentro do prazo de reserva do seu posto dará lugar á rescisión do seu contrato de traballo.</p>
<p>Artigo 35º.-Xubilación.</p>
<p>A empresa e traballadores poderán pactar, logo de existencia de común acordo por ambas partes, xubilacións anticipadas ós 64 anos, de conformidade con lo disposto no Real decreto 1194/1985, do 17 de xullo e a Lei 63 e 64/1997, do 26 de decembro, debendo a empresa cubri-las ditas vacantes con traballadores desempregados e inscritos na oficina de emprego como tales.</p>
<p>Artigo 36º.-Xubilación forzosa.</p>
<p>Como política de fomento de emprego e independentemente do previsto no artigo anterior, establécese a xubilación forzosa ós 65 anos de idade, salvo pacto individual en contrario, dos traballadores que teñan cuberto o período mínimo legal de carencia para obtela.</p>
<p>Capítulo VII</p>
<p>Seguridade e hixiene, saúde laboral</p>
<p>Artigo 37º.-Seguridade e hixiene no traballo.</p>
<p>Para a designación dos servicios de prevención, delegados de prevención e comité de seguridade e saúde haberá que aterse ó que para tal efecto dispón a Lei 31/1995, do 8 de novembro.</p>
<p>Nos casos de subcontratación a empresa principal deberá establecer baixo a súa responsabilidade, nos centros de traballo nos que presten servicios traballadores de empresas subcontratistas, os mecanismos de coordinación adecuados para a prevención</p>
<p>de riscos e información sobre estes en xeral, a cantos se relacionen coas condicións de seguridade e saúde dos traballadores, así como hixiénico-sanitarias.</p>
<p>Artigo 38º.-Recoñecementos.</p>
<p>A empresa estará obrigada a realizar un recoñecemento médico anual como mínimo para todo o persoal, dentro da xornada laboral e nun centro asistencial.</p>
<p>Ó persoal suxeito a quendas en horario de tarde ou noite compensaráselle as horas investidas no recoñecemento nas xornadas laborais dese mesmo día.</p>
<p>O recoñecemento consistirá, como mínimo, en audiometría, control de vista, análise de sangue e ouriños, espirometría e exploración clínica e deberá facerse nos nove primeiros meses do ano. Os traballadores que desexen trasladarse ás dependencias dos centros asistenciais deberán comunicalo á empresa. O tempo empregado no recoñecemento será aboado pola empresa, que facilitará os medios de transporte para este desprazamento.</p>
<p>Artigo 39º.-Roupa de traballo.</p>
<p>A empresa dotará o seu persoal das adecuadas pezas de traballo.</p>
<p>O persoal obreiro percibirá dúas fundas cada ano, e se fora necesario, logo de xustificación, seralle proporcionado un terceiro. Os indicados dos fundas mínimos serán entregados dunha soa vez dentro dos dous primeiros meses de cada ano natural e tamén ó inicio dunha contratación.</p>
<p>En relación co calzado, o empresario dotará o traballador dun par de botas de seguridade como mínimo, que o protexan dos riscos que a súa actividade pode provocar, e sempre que tal actividade requira estas pezas de protección.</p>
<p>O persoal administrativo e técnico que así o solicite percibirá cada ano unha bata que o protexa do desgaste da súa propia roupa. Exercitado este dereito polo empregado, a dita peza será de uso obrigatorio durante a xornada laboral. No caso de ter que realizar algún labor nos talleres, o empregado será provisto de roupa adecuada (funda, botas de seguridade, casco, etc.) que o protexa dos riscos inherentes a eses lugares de fabricación.</p>
<p>Proverase de roupa e calzado impermeable ó persoal que deba realizar labores continuos á intemperie en réxime de chuvias frecuentes, así como tamén ós que tiveran que actuar en lugares notablemente encharcados ou lamacentos. En contactos con ácido dotarase ó traballador de roupa adecuada.</p>
<p>Ós porteiros, vixilantes, gardas, conserxes e choferes proporcionaráselles cada ano uniforme, calzado e pezas de abrigo e impermeables.</p>
<p>Ó traballador que realice o seu labor con lentes graduadas, o empresario terá que proporcionarlle unhas, sempre que en razón ó traballo que realice sufriran deterioración.</p>
<p>Se o traballador necesitara cristais correctores, proporcionaránselle lentes protectoras coa adecuada graduación óptica ou outras que poidan ser superpostas ás graduadas do propio interesado.</p>
<p>Cando a índole nociva da actividade dos traballadores así o requira, cumpriranse estrictamente as esixencias que ó respecto determina a ordenanza laboral de seguridade e hixiene (artigos 141 ó 151) e Lei de prevención de riscos laborais.</p>
<p>Artigo 40º.-Capacidade diminuída.</p>
<p>Todos aqueles traballadores que por accidente de traballo, enfermidade profesional ou común de longa duración, con reducción das súas facultades físicas ou intelectuais, sufran unha capacidade diminuída, terán preferencia para ocupa-los postos máis aptos en relación ás súas condicións que existan na empresa, sempre que teñan aptitude ou idoneidade para o novo posto.</p>
<p>Capítulo VIII</p>
<p>Percepcións económicas (concepto, estructura,</p>
<p>compensacións, indemnizacións)</p>
<p>Artigo 41º.-Salarios.</p>
<p>Os salarios para o período do ano 2001 ó que afecta o presente convenio son os reflectidos no anexo I deste convenio. Non se devengará dereito ó percibo de diferencias salariais por período anterior á sinatura do presente convenio.</p>
<p>Para o ano 2002 o incremento salarial será o IPC previsto polo Goberno máis o 1,5%, sobre os valores da táboa anexa a este convenio e en igual porcentaxe ás primas e calquera outro concepto contemplado neste.</p>
<p>Respectaranse as condicións económicas derivadas das condicións persoais do traballador.</p>
<p>Artigo 42º.-Revisión salarial.</p>
<p>a) Revisión salarial ano 2001. Se a 31 de decembro de 2001 o IPC do dito ano superase o IPC previsto polo Goberno para o dito ano, efectuarase unha revisión salarial, tan pronto se constate tal circunstancia, no exceso sobre a indicada cifra. Esta cantidade aplicarase con carácter retroactivo desde o mes en que se supere a dita porcentaxe -e en todo caso exclusivamente con efectos desde a entrada en vigor deste convenio-. Tal incremento servirá como base de cálculo para as táboas salariais do ano seguinte.</p>
<p>b) Revisión salarial ano 2002. Se a 31 de decembro de 2002 o IPC do dito ano superase o IPC previsto polo Goberno para o dito ano, efectuarase unha revisión salarial, tan pronto se constate tal circunstancia, no exceso sobre a indicada cifra. Tal incremento servirá como base de cálculo para as táboas salariais do ano seguinte.</p>
<p>Artigo 43º.-Percepcións económicas: concepto.</p>
<p>1. Considérase salario a totalidade das percepcións económicas dos traballadores, en diñeiro ou especie, pola prestación profesional dos servicios laborais por conta allea xa retribúan o traballo efectivo, cal</p>
<p>quera que sexa a forma de remuneración, ou os períodos de descanso computables como de traballo.</p>
<p>2. Non terán consideración de salario as cantidades percibidas polo traballador en concepto de indemnizacións ou suplidos polos gastos realizados como consecuencia da súa actividade laboral, as prestacións e indemnizacións da Seguridade Social, os complementos a estas prestacións e indemnizacións da Seguridade Social que aboe a empresa como consecuencia de pacto en convenio, contrato individual, traslados, suspensións, cesamentos e despedimentos.</p>
<p>Artigo 44º.-Percepcións económicas: estructura.</p>
<p>1. As remuneracións económicas dos traballadores afectados por este convenio estarán constituídas por retribucións de carácter salarial e non salarial.</p>
<p>2. Retribucións salariais:</p>
<p>a) Salario base: é a parte da retribución do traballador fixada con carácter básico por unidade de tempo.</p>
<p>b) Complementos persoais: son aqueles que derivan das condicións persoais do traballador e que non foran valoradas ó fixa-lo salario base, tales como antigüidade, idiomas, etc.</p>
<p>c) Complemento de posto de traballo: son aquelas cantidades que deba percibi-lo traballador en razón das características do posto de traballo ou da forma de realiza-la súa actividade profesional, que comporte conceptuación distinta de traballo corrente, tales como nocturnidade, tóxicos, penosos, etc.</p>
<p>Estes complementos son de índole funcional e a súa percepción depende exclusivamente do exercicio da actividade profesional no posto asignado, polo que non ten carácter consolidable.</p>
<p>d) Complemento por calidade ou por cantidade de traballo: son os que retribúen unha maior cantidade de traballo, tales como primas, incentivos, etc. A súa percepción estará condicionada en calquera caso ó cumprimento efectivo do módulo do cálculo e non ten carácter consolidable. Salvo pacto ou convenio en contrario.</p>
<p>e) Complementos de vencemento periódico superior ó mes, existirán dúas pagas extraordinarias de devengo semestral, que se aboarán unha en xullo e outra en decembro.</p>
<p>O importe das gratificacións extraordinarias para o persoal que, en razón da súa permanencia na empresa, non teña dereito á totalidade da súa contía, será rateado segundo as normas seguintes:</p>
<p>A) O persoal que ingrese ou cese no transcurso de cada semestre natural, devengará a gratificación en proporción ó tempo de permanencia na empresa durante o semestre correspondente.</p>
<p>B) O persoal que preste os seus servicios en xornada reducida a tempo parcial, devengará as gratificacións extraordinarias no importe correspondente ó tempo efectivamente traballado.</p>
<p>f) Melloras voluntarias: o réxime das melloras voluntarias rexerase polo prevido no pacto individual ou no acto de concesión unilateral do empresario.</p>
<p>3. Percepcións extrasalariais: terán carácter extrasalarial as percepcións calquera que sexa a súa forma, que non responda a unha retribución unida directamente, mediante vínculo casual, co traballo prestado. En todo caso, terán este carácter os conceptos seguintes:</p>
<p>-Os capitais asegurados derivados de pólizas de vida e/ou accidente.</p>
<p>-As prestacións e os seus complementos e indemnizacións da Seguridade Social.</p>
<p>-As indemnizacións ou suplidos por gastos que houberan de ser realizados polo traballador como consecuencia da súa actividade laboral, tales como ferramentas e roupa de traballo, así como as cantidades que se aboen en concepto de axudas de custo, gastos de viaxe ou locomoción, complementos de transporte e distancia, e aquelas de alugamento ou custo de vivenda que viñeran percibindo os traballadores.</p>
<p>-As indemnizacións por cesamentos, mobilidade xeográfica, suspensións, extincións, resolucións de contrato ou despedimento e accidente de traballo e enfermidade profesional.</p>
<p>4. Os complementos de salarios terán a consideración que as partes lles outorguen, e no suposto de dúbida, no que mellor se adapte á súa natureza dentro dos tipos sinalados no punto 2 e sen que en ningún caso se lle poida cualificar como salario base.</p>
<p>5. As empresas, mediante acordo cos representantes dos traballadores, incluídas no ámbito de aplicación do presente acordo poderán establecer sistemas de aboamento de salario anual de forma rateada en 12 mensualidades.</p>
<p>Artigo 45º.-Táboa salarial.</p>
<p>Establécese unha táboa de percepcións económicas mínimas garantidas pola xornada laboral ordinaria que será, para cada traballador, a que corresponda á súa categoría profesional ou nivel salarial, sen ningunha discriminación por razón de sexo, e que se contén no anexo I deste convenio.</p>
<p>Artigo 46º.-Devengo do salario.</p>
<p>1. O salario base devengarase durante tódolos días naturais polos importes que, para cada categoría ou nivel figuren na táboa salarial.</p>
<p>2. Os complementos salariais do convenio devengaranse por tódolos días efectivamente traballados polos importes que, para cada categoría ou nivel se fixa na táboa de percepcións económicas.</p>
<p>3. Os complementos extrasalariais de convenio devengaranse durante os días de asistencia ó traballo polos importes que para cada categoría ou nivel se fixen na táboa de percepcións económicas.</p>
<p>4. As pagas extraordinarias devengaranse por días naturais da seguinte maneira:</p>
<p>a) Paga de xullo: 1 de xaneiro a 30 de xuño.</p>
<p>b) Paga de Nadal: 1 de xullo a 30 de decembro.</p>
<p>5. Nas táboas de percepcións económicas farase figurar para cada categoría ou nivel o salario anual correspondente.</p>
<p>Artigo 47º.-Pago do salario.</p>
<p>A liquidación mensual das retribucións determinarase con base en mensualidades de 30 días para todo o persoal tanto de taller como de oficina.</p>
<p>Tódalas percepcións, excepto as de vencemento superior a un mes, aboaranse mensualmente, por períodos vencidos e dentro dos cinco primeiros días naturais do mes seguinte ó seu devengo, anque o traballador terá dereito a percibir quincenalmente anticipos nos cales a contía non será superior ó 80% das cantidades devengadas.</p>
<p>A empresa queda facultada para paga-las retribucións e anticipos a conta destes, mediante cheque, transferencia ou outra modalidade de pago a través de entidade bancaria ou financeira.</p>
<p>No caso de que a empresa opte á modalidade de pago mediante cheque bancario, farase figurar neste que é cheque nómina, e cando se pague por transferencia reflectirase en nómina bancaria: nómina domiciliada.</p>
<p>O traballador deberá facilitarlle á empresa, o tempo do seu ingreso ou incorporación a este, o seu número de identificación fiscal (NIF), de conformidade coa normativa aplicable ó respecto.</p>
<p>Artigo 48º.-Saídas, axudas de custo e viaxes.</p>
<p>Tódolos traballadores que por necesidade da industria e por orde do empresario teñan que efectuar viaxes ou desprazamentos que lle impidan realizar comidas ou pernoctacións no seu lugar habitual de traballo ou domicilio, terán dereito ás seguintes axudas de custo:</p>
<p>Ano 2001:</p>
<p>-Axuda de custos completa: 4.662 pesetas/día.</p>
<p>-Media axuda de custos: 1.831 pesetas/día.</p>
<p>Ano 2002. Os importes arriba sinalados terán un incremento igual, para o dito ano, ó que experimente o salario base.</p>
<p>Se por circunstancias especiais os gastos orixinados superen o importe das axudas de custo, o exceso deberá ser aboado pola empresa, logo de coñecemento desta e posterior xustificación do traballador.</p>
<p>Cando o traballador, por necesidades da empresa e a requirimento desta e aceptación voluntaria daquel, tivese que desprazarse utilizando o seu propio vehículo, aboaráselle, durante o ano 2001 a cantidade de 35 pesetas por quilómetro. Para o ano 2002 terá un incremento igual ó que experimente o salario base.</p>
<p>Artigo 49º.-Complemento por traballos especiais.</p>
<p>Os postos de traballo que impliquen penosidade, toxicidade ou perigosidade, dan dereito á correspondente bonificación. A determinación ou cualificación do traballo como penoso, tóxico ou perigoso farase por acordo entre o empresario e a representación legal dos traballadores. En caso de desacordo, decidirá a autoridade xudicial.</p>
<p>A expresada bonificación establécese así para o ano 2001:</p>
<p>-Cando se produce un só suposto: 65 pesetas/hora.</p>
<p>-Se se producisen dous ou máis supostos: 100 pesetas/hora.</p>
<p>No ano 2002, os importes arriba sinalados terán un incremento igual, para o dito ano, ó que experimente o salario base.</p>
<p>Ó persoal que con anterioridade viñese percibindo cantidades superiores ás aquí pactadas por estes mesmos conceptos, seranlle respectadas.</p>
<p>Artigo 50º.-Complemento xefe de equipo.</p>
<p>É xefe de equipo o traballador procedente da categoría de profesionais ou de oficio que efectuando traballo manual asume o control de traballo dun grupo de oficiais, especialistas, etc., en número non inferior a tres nin superior a oito.</p>
<p>O xefe de equipo non poderá ter baixo as súas ordes a persoal de superior categoría que a súa. Cando o xefe de equipo desempeñe as súas funcións durante un período dun ano consecutivo ou de tres anos en períodos alternos, se despois cesa na súa función, manteráselle a súa retribución específica ata que polo seu ascenso a superior categoría quede aquela superada.</p>
<p>O 20% figurará como concepto en nómina como complemento de xefe de equipo.</p>
<p>O complemento que percibirá o xefe de equipo consistirá nun 20% sobre o salario base da súa categoría profesional ou nivel salarial, a non ser que fora tido en conta dentro do factor mando na valoración do posto de traballo.</p>
<p>Artigo 51º.-Complemento de transporte.</p>
<p>Todo o persoal afectado polo presente convenio percibirá por día efectivamente traballado e en concepto de complemento de transporte, a cantidade de cincocentas setenta e tres pesetas (573 pesetas).</p>
<p>Anos 2001 e 2002. Durante a vixencia deste convenio os incrementos correspondentes a este concepto adicionaranse ó salario base.</p>
<p>Artigo 52º.-Gratificacións extraordinarias.</p>
<p>O persoal afectado por este convenio colectivo percibirá as gratificacións extraordinarias correspondentes ós meses de xullo e Nadal na contía, cada unha delas, de 30 días do salario base máis complemento de antigüidade consolidado, se é o caso, calculadas sobre as táboas anexas.</p>
<p>Estas gratificacións serán concedidas en proporción ó tempo traballado, rateándose cada unha delas por semestres naturais do ano en que se outorguen. A paga correspondente ó primeiro semestre aboarase entre os días 10 e 25 de xullo. Polo que respecta á do segundo semestre, será aboada entre o 10 e 20 de decembro.</p>
<p>Artigo 53º.-Baixas por enfermidade ou accidente.</p>
<p>A prestación por incapacidade temporal derivada de accidente laboral completarase ó cen por cento desde o primeiro día da baixa.</p>
<p>En caso de hospitalización, o traballador percibirá o cen por cento do seu salario desde o primeiro día.</p>
<p>Para ter dereito a esta mellora o traballador deberá demostrar documental e fidelisimamente ante a súa empresa o internamento nun centro hospitalario.</p>
<p>Artigo 54º.-Traballo nocturno.</p>
<p>Considerarase traballo nocturno o comprendido entre as 22 horas e as 6 horas da mañá.</p>
<p>Os traballadores que teñan dereito a percibir suplemento de nocturnidade percibirán unha bonificación do 25% sobre o salario base que figura na táboa anexa I. Esta bonificación comprenderá así mesmo a parte correspondente a festivos e fin de semana en que o traballador realizara o traballo nocturno. Estes suplementos serán independentes das bonificacións que en concepto de horas extras e traballos excepcionalmente penosos, tóxicos ou perigosos, lles corresponda.</p>
<p>Artigo 55º.-Horas extraordinarias.</p>
<p>Ante a grave situación de paro existente, e co obxecto de favorece-la creación de emprego, as partes asinantes do presente convenio acordan a conveniencia de reducir ó mínimo indispensable as horas extraordinarias, de acordo cos seguintes criterios:</p>
<p>A) Horas extraordinarias habituais: supresión.</p>
<p>B) Horas extraordinarias motivadas por forza maior, entendendo como tales as que veñan esixidas pola necesidade de reparar sinistros e outros danos extraordinarios e urxentes, así como en caso de risco de perda de materias primas: realización.</p>
<p>C) Horas extraordinarias estructurais: mantemento. Co fin de clarifica-lo concepto de horas extraordinarias estructurais, entenderase como tales as necesarias por períodos de punta de producción, pedidos imprevistos, cambios de quenda, ausencias imprevistas u outras circunstancias de carácter estructural derivadas da natureza da actividade de que se trate, ou mantemento. Todo iso, sempre que non poidan ser substituídas por contratacións temporais ou a tempo parcial previstas na lei.</p>
<p>A dirección da empresa informará periodicamente ó comité de empresa, ós delegados de persoal e delegados sindicais sobre o número de horas extraordinarias realizadas, especificando as causas e, se</p>
<p>é o caso, a distribución por secciones. Así mesmo, en función desta información e os criterios sinalados anteriormente, a empresa e os representantes legais dos traballadores determinarán o carácter e natureza das horas extraordinarias.</p>
<p>A realización de horas extraordinarias, conforme establece o artigo 35.5º do Estatuto dos traballadores, rexistrarase día a día e totalizarase semanalmente, entregando copia do resumo semanal ó traballador no parte correspondente.</p>
<p>Establécese como valor mínimo das horas extraordinarias para cada categoría profesional ou nivel salarial o establecido no anexo II deste convenio.</p>
<p>En todo caso, para aqueles traballadores que teñan complemento de antigüidade consolidado, aplicarase a seguinte fórmula:</p>
<p>P(S+C.A.)</p>
<p>HE=x1,75</p>
<p>H</p>
<p>HE= valor hora extra.</p>
<p>P= número de pagas ó ano.</p>
<p>S= salario convenio mes.</p>
<p>C.A.= complemento de antigüidade consolidada.</p>
<p>H= número de horas efectivas de traballo ano.</p>
<p>As horas extraordinarias que se traballen de dez da noite a seis da mañá aboaranse cun 25% de recarga.</p>
<p>Capítulo IX</p>
<p>Organización do traballo</p>
<p>Artigo 56º.-Definición e principios xerais.</p>
<p>A organización do traballo, conforme o previsto neste convenio, correspóndelle ó empresario, quen a levará a cabo a través do exercicio regular das súas facultades de organización económica e técnica, dirección e control de traballo e das ordes necesarias para a realización das actividades laborais correspondentes.</p>
<p>No suposto que se delegasen facultades directivas, esta delegación farase de modo expreso, de maneira que sexa suficientemente coñecida, tanto polos que reciban a delegación de facultades, como polos que despois serán destinatarios das ordes recibidas.</p>
<p>As ordes que teñan por si mesmas o carácter de estables deberán ser comunicadas expresamente a tódolos afectados e dotadas de suficiente publicidade.</p>
<p>A organización do traballo ten por obxecto alcanzar na empresa un nivel adecuado de productividade baseado na óptima utilización dos recursos humanos e materiais. Para este obxectivo é necesario a mutua colaboración das partes integrantes da empresa: dirección e traballadores.</p>
<p>A representación legal dos traballadores velará por que no exercicio das facultades antes aludidas non se conculque a lexislación vixente.</p>
<p>Artigo 57º.-Productividade. Sistema de tempos e rendementos</p>
<p>As partes acordan establecer un sistema de incentivos, que rexerá na empresa sempre que exista carga de traballo suficiente, sinalando a empresa os topes de producción para realizar.</p>
<p>Este sistema instaurarase na empresa cando as partes fixen a táboa de rendementos, unha vez cronometradas as distintas actividades.</p>
<p>Para tales efectos, unha vez asinado este convenio, constituirase unha comisión, integrada pola representación da empresa e a representación dos traballadores, cunha finalidade que será a elaboración dun pacto regulador dos tempos, rendementos e incentivos, que haberá de estar concluído e asinado antes do día 31 de outubro do presente ano, e cuns orzamentos esenciais que serán os seguintes:</p>
<p>1. As medicións e tempos por posto de traballo e máquina do centro de traballo serán as que resulten das medicións técnicas para efectuar en data próxima polos técnicos para tal fin designados xa pola Delegación Provincial de Pontevedra da Consellería de Relacións Laborais, segundo arbitraxe para tal fin solicitado pola representación da anterior empresa e o delegado de persoal en data 8 de xuño pasado.</p>
<p>2. As primas económicas ou incentivos para aboar partirán dun importe económico mínimo para aboar, a un rendemento mínimo esixible de KB 1, consistente nunha suma mensual de 4.875 pesetas, ata un importe económico máximo para aboar, a aquel traballador que alcance un rendemento de KB 1,33, de 14.000 pesetas mensuais.</p>
<p>Entre o KB 1 e o KB 1,33, os importes iranse fixando gradualmente, segundo a seguinte táboa graduada:</p>
<p>-Do KB1 ó KB 1,20, pasarase do mínimo de 4.875 pesetas a un incentivo (al KB 1,20) de 9.125 pesetas/mes.</p>
<p>-Do KB1,20 ó KB 1,26, pasarase de 9.125 pesetas/mes a un incentivo (al KB 1,26) de 11.562 pesetas/mes.</p>
<p>-E do KB 1,26 ó KB 1,33, pasarase de 11.562 pesetas a un incentivo máximo (al KB 1,33) de 14.000 pesetas/mes.</p>
<p>3. Mentres non se subscriba o pacto definitivo de tempos, rendementos e incentivos, aboarase mensualmente o importe mínimo establecido en 4.875 pesetas/mes a cada traballador.</p>
<p>4. O sistema de tempos, rendementos e incentivos, rexerase polo que se estableza no pacto que para o efecto alcancen as partes.</p>
<p>Capítulo X</p>
<p>Disposicións varias</p>
<p>Artigo 58º.-Seguro colectivo.</p>
<p>A empresa deberá concertar un seguro colectivo de accidentes, con primas íntegras ó seu cargo,</p>
<p>durante a vixencia do presente convenio, mediante pólizas que cubran as seguintes indemnizacións:</p>
<p>-Accidente laboral ou común con resultado de morte ou accidente laboral ou común con resultado de invalidez permanente total, absoluta ou gran invalidez: 2.800.000 de pesetas.</p>
<p>-A cobertura da póliza entenderase con efectos a partir do mes seguinte á sinatura do presente convenio. O traballador facilitará o nome do beneficiario.</p>
<p>Para o persoal de nova incorporación, a póliza de seguros establecida no presente artigo deberá concertarse no prazo dun mes a partir da contratación do traballador.</p>
<p>Unha copia da póliza inserirase no taboleiro de anuncios das empresas.</p>
<p>Capítulo XI</p>
<p>Código de conducta laboral</p>
<p>Artigo 59º.-Código de conducta.</p>
<p>O presente acordo sobre código de conducta laboral ten por obxecto o mantemento dun ambiente laboral respectuoso coa normal convivencia, ordenación técnica e organización da empresa, así como a garantía e defensa dos dereitos e lexítimos intereses de traballadores e empresarios.</p>
<p>A dirección da empresa poderá sanciona-las accións ou omisións culpables dos traballadores/as que supoñan un incumprimento contractual dos seus deberes laborais, de acordo coa graduación das faltas que se establece nos artigos seguintes.</p>
<p>Correspóndelle á empresa, en uso da facultade de dirección, impoñer sancións nos termos estipulados no presente acordo.</p>
<p>A sanción das faltas requirirá comunicación por escrito ó traballador, facendo consta-la data e os feitos que o motivaron. Ó mesmo tempo, a empresa dará conta ós representantes legais dos traballadores de toda sanción por falta grave e moi grave que se impoña.</p>
<p>Imposta a sanción, o cumprimento temporal desta poderase dilatar ata sesenta días despois da data da súa imposición.</p>
<p>Artigo 60º.-Graduación das faltas.</p>
<p>Toda falta cometida polos traballadores/as clasificarase en atención á súa transcendencia ou intención en: leve, grave e moi grave.</p>
<p>Artigo 61º.-Faltas leves.</p>
<p>Consideraranse faltas leves as seguintes:</p>
<p>a) A impuntualidade non xustificada na entrada ou na saída do traballo de ata tres ocasións nun período dun mes.</p>
<p>b) A inasistencia inxustificada dun día ó traballo no período dun mes.</p>
<p>c) Non notificar con carácter previo ou, se é o caso, dentro das 24 horas seguintes, a inasistencia ó traballo, salvo que se probe a imposibilidade de poder facelo.</p>
<p>d) O abandono do servicio ou do posto de traballo sen causa xustificada por períodos breves de tempo, se como consecuencia de iso se ocasionase prexuízo dalgunha consideración nas persoas ou nas cousas.</p>
<p>e) As deterioracións leves na conservación ou no mantemento dos equipos e material de traballo dos que fora responsable.</p>
<p>f) A desatención ou falta de corrección no trato cos clientes ou provedores da empresa.</p>
<p>g) Non comunicarlle á empresa os cambios de residencia ou domicilio, sempre que estes poidan ocasionar algún tipo de conflicto ou prexuízo á empresa.</p>
<p>h) Non comunicar coa puntualidade debida os cambios experimentados na familia do traballador/a que teñan incidencia na Seguridade Social ou na Administración tributaria.</p>
<p>i) Todas aquelas faltas que supoñan incumprimento de prescricións, ordes ou mandatos dun superior no exercicio regular das súas funcións, que non comporten prexuízos ou riscos para as persoas ou as cousas.</p>
<p>j) A inasistencia ós cursos de formación teórica ou práctica, dentro da xornada ordinaria de traballo, sen a debida xustificación.</p>
<p>k) Discutir cos compañeiros/as, cos clientes ou provedores dentro da xornada de traballo.</p>
<p>Artigo 62º.-Faltas graves.</p>
<p>Consideraranse faltas graves as seguintes:</p>
<p>a) A impuntualidade non xustificada na entrada ou na saída do traballo en máis de tres ocasións no período dun mes.</p>
<p>b) A inasistencia non xustificada ó traballo de dous a catro días, durante o período dun mes. Bastará unha soa falta cando esta afectara ó relevo dun compañeiro/a ou se como consecuencia da inasistencia se ocasionase prexuízo dalgunha consideración á empresa.</p>
<p>c) O falseamento ou omisión maliciosa dos datos que tiveran incidencia tributaria ou na Seguridade Social.</p>
<p>d) Entregarse a xogos ou distraccións de calquera índole durante a xornada de traballo de maneira reiterada e causando, con iso, un prexuízo ó desenvolvemento laboral.</p>
<p>e) A desobediencia ás ordes ou mandatos das persoas de quen se depende organicamente no exercicio regular das súas funcións, sempre que iso ocasione ou teña unha transcendencia grave para as persoas ou as cousas.</p>
<p>f) A falta de aseo e limpeza persoal que produza queixas xustificadas dos compañeiros de traballo e sempre que previamente mediara a oportuna advertencia por parte da empresa.</p>
<p>g) Suplantar a outro traballador/a, alterando os rexistros e controis de entrada ou saída ó traballo.</p>
<p>h) A neglixencia ou desidia no traballo que afecte á boa marcha deste, sempre que diso non derive prexuízo grave para as persoas ou as cousas.</p>
<p>i) A realización sen previo consentimento da empresa de traballos particulares, durante a xornada de traballo, así como o emprego para usos propios ou alleos dos útiles, ferramentas, maquinaria ou vehículos da empresa, incluso fóra da xornada de traballo.</p>
<p>j) A reincidencia na comisión de falta leve (excluída a puntualidade) anque sexa de distinta natureza, dentro dun trimestre e tendo mediado sanción.</p>
<p>k) Calquera atentado contra a liberdade sexual dos traballadores/as que se manifeste en ofensas verbais ou físicas, falta de respecto á intimidade ou a dignidade das persoas.</p>
<p>l) A embriaguez ou o estado derivado do consumo de drogas durante o traballo.</p>
<p>Artigo 63º.-Faltas moi graves.</p>
<p>Consideraranse como faltas moi graves as seguintes:</p>
<p>a) A impuntualidade non xustificada na entrada ou na saída do traballo en máis de dez ocasións durante o período dun mes, ou ben máis de vinte nun ano.</p>
<p>b) A inasistencia ó traballo durante tres días consecutivos ou cinco alternos nun período dun mes.</p>
<p>c) A fraude, deslealdade ou abuso de confianza nas xestións encomendadas e o furto ou roubo, tanto ó seus compañeiros/as de traballo como á empresa ou a calquera outra persoa dentro das dependencias da empresa, ou durante o traballo en calquera outro lugar.</p>
<p>d) A simulación de enfermidade ou accidente. Entenderase que existe infracción laboral, cando encontrándose en baixa o traballador/a por calquera das causas sinaladas, realice traballos de calquera índole por conta propia ou allea. Tamén terá a consideración de falta moi grave toda manipulación efectuada para prolonga-la baixa por accidente ou enfermidade.</p>
<p>e) O abandono do servicio ou posto de traballo sen causa xustificada incluso por breve tempo, se a consecuencia deste se ocasionase un prexuízo considerable á empresa ou ós compañeiros de traballo, puxese en perigo a seguridade ou fose causa de accidente.</p>
<p>f) A habitualidade na embriaguez ou o estado derivado do consumo de drogas, se supón alteración nas facultades físicas ou psicolóxicas no desempeño das funcións.</p>
<p>g) O quebrantamento ou violación de segredos de obrigada confidencialidade da empresa.</p>
<p>h) A realización de actividades que impliquen competencia desleal á empresa.</p>
<p>i) A diminución voluntaria e continuada no rendemento do traballo normal ou pactado.</p>
<p>j) Os malos tratos de palabra ou obra, a falta de respecto e consideración ós seus superiores ou ós familiares destes, así como ós seus compañeiros/as de traballo, provedores e clientes da empresa.</p>
<p>k) A reincidencia en falta grave, anque sexa de distinta natureza, sempre que as faltas se cometan no período de dous meses e foran obxecto de sanción.</p>
<p>l) A desobediencia ás ordes ou mandatos dos seus superiores en calquera materia de traballo, se implicase prexuízo notorio para a empresa ou os seus compañeiros/ras de traballo, salvo que sexan debidos ó abuso de autoridade.</p>
<p>Terán a consideración de abuso de autoridade, os actos realizados por directivos, xefes ou mandos intermedios, con infracción manifesta e deliberada ós preceptos legais, e con prexuízo para o traballador/a.</p>
<p>m) Os atentados contra a liberdade sexual que se produzan aproveitándose dunha posición de superioridade laboral, ou se exerzan sobre persoas especialmente vulnerables pola súa situación persoal ou laboral.</p>
<p>Artigo 64º.-Réxime de sancións. Sancións.</p>
<p>As sancións máximas que poderán ser impostas pola comisión das faltas sinaladas son as seguintes:</p>
<p>a) Por faltas leves:</p>
<p>-Amoestación por escrito.</p>
<p>b) Por faltas graves:</p>
<p>-Amoestación por escrito.</p>
<p>-Suspensión de emprego e soldo de dous a vinte días.</p>
<p>c) Por faltas moi graves:</p>
<p>-Amoestación por escrito.</p>
<p>-Suspensión de emprego e soldo de vinteún a sesenta días.</p>
<p>-Despedimento.</p>
<p>Artigo 65º.-Prescrición.</p>
<p>Dependendo da súa graduación, as faltas prescriben ós seguintes días:</p>
<p>-Faltas leves: dez días.</p>
<p>-Faltas graves: vinte días.</p>
<p>-Faltas moi graves: sesenta días.</p>
<p>A prescrición das faltas sinaladas empezará a contar a partir da data en que a empresa tivo coñecemento da súa comisión e, en todo caso, ós seis meses de terse cometido.</p>
<p>Capítulo XII</p>
<p>Dereitos sindicais, formación</p>
<p>Artigo 66º.-Acción sindical.</p>
<p>Sen prexuízo do disposto na lexislación vixente, os traballadores desfrutarán das seguintes garantías sindicais:</p>
<p>A empresa dará conta das novas contratacións que realice ós representantes legais dos traballadores, se existisen.</p>
<p>Se existira representación sindical, a empresa estará obrigada a ter un taboleiro de anuncios para inserción de propaganda sindical. En canto á inserción desta haberá que aterse ó disposto no Estatuto dos traballadores.</p>
<p>Logo de existencia de común acordo entre a empresa, sindicatos e representantes dos traballadores (comités ou delegados) poderase pacta-la acumulación mensual de horas sindicais nun só representante, cando o cadro de persoal de aquelas fose superior a 31 traballadores.</p>
<p>Dentro das formalidades previstas nos artigos 77 e seguintes do Estatuto dos traballadores, a empresa facilitará o exercicio de reunións informativas fóra da xornada laboral e durante dúas horas ó mes.</p>
<p>Cada uno dos representantes sindicais poderá dispor dun crédito de horas mensuais retribuídas para o exercicio das súas funcións de representación, de acordo coa seguinte escala:</p>
<p>-Ata 100 traballadores: 15 horas.</p>
<p>-De 101 a 250 traballadores: 20 horas.</p>
<p>Quedarán incluídas neste crédito as horas destinadas a asistir ás convocatorias sindicais, que, en todo caso, deberán ser correctamente realizadas.</p>
<p>Para as empresas de máis de 50 traballadores, a comunicación establecida no artigo 59 por comisión de faltas graves ou moi graves realizarase, tamén, á central sindical á que pertenza o traballador, sempre que a empresa teña constancia fidedigna da súa pertenza e que a dita central sindical teña representación na empresa e sexa unha das asinantes deste convenio.</p>
<p>Artigo 67º.-Formación.</p>
<p>Cada traballador poderá asistir ós cursos de formación xeral por el decididos. Logo de xustificación da súa matrícula a empresa facilitará, na medida do posible, as quendas de traballo máis adecuadas para a realización dos ditos estudios.</p>
<p>Artigo 68º.-Formación profesional.</p>
<p>A empresa colaborará coas organizacións empresariais e sindicais para a realización de cursos de formación para os traballadores, segundo o acordo de formación continua, sendo as organizacións empresariais e os sindicatos os órganos autorizados e con competencias para desenvolve-lo dito labor.</p>
<p>Ós traballadores que participen en curso de formación continua teráselles en conta estes para efectos de promoción interna e ó acceso a categorías superiores.</p>
<p>Capítulo XIII</p>
<p>Comisión paritaria, lexislación subsidiaria</p>
<p>Artigo 69º.-Comisión paritaria e de vixilancia.</p>
<p>Establécese a comisión mixta e paritaria do convenio como órgano de interpretación, conciliación, e vixilancia do seu cumprimento.</p>
<p>A comisión estará integrada polos seguintes membros:</p>
<p>Dous vocais pola representación sindical asinante do convenio.</p>
<p>Dous vocais pola representación empresarial.</p>
<p>Ademais das competencias xerais de interpretación, aplicación e seguimento do convenio, e sen prexuízo das normas xerais de procedemento administrativo e procesuais, a comisión mixta paritaria poderá funcionar por instancia de parte como órgano de mediación nos conflictos derivados da aplicación do convenio.</p>
<p>A comisión mixta paritaria reunirase con carácter ordinario a primeira quincena de cada semestre a partir da sinatura do convenio, e con carácter extraordinario por petición de calquera das partes, e logo de convocatoria, nun prazo máximo de 72 horas.</p>
<p>Artigo 70º.-Lexislación subsidiaria.</p>
<p>En todo o non expresamente regulado neste convenio haberá que aterse ó previsto no Estatuto dos traballadores, na Resolución do 13 de maio de 1997, acordo sobre cobertura de baleiros, así como disposicións legais vixentes ou que poidan promulgarse durante a vixencia do convenio.</p>
<p>Disposicións adicionais</p>
<p>Primeira.-As partes asinantes do presente convenio foron:</p>
<p>Pola representación empresarial:</p>
<p>-Ernesto Lumbreras Peláez.</p>
<p>-Pola representación dos traballadores:</p>
<p>O delegado de persoal Carlos Martínez Barcala.</p>
<p>E a representación do sindicato con maior implantación na empresa, Confederación Intersindical Galega -CIG- por medio de Antolín Alcántara.</p>
<p>Segunda.-O presente convenio colectivo redactarase nas dúas linguas oficiais de Galicia e publicarase da mesma forma no BOP.</p>
<p>Disposicións transitorias</p>
<p>Primeira.-Para a resolución pacífica dos conflictos laborais as partes asinantes deste convenio, durante a súa vixencia, acordan someterse ás disposicións contidas no Acordo Interprofesional Galego sobre procedementos extraxudiciais de solución de conflictos colectivos de traballo (AGA) asinado entre a Confederación de empresarios de Galicia e as organizacións sindicais CC.OO., UGT e CIG.</p>
<p>ANEXO I</p>
<p>Táboa salarial 2001</p>
<table><tbody><tr><td></td></tr>
<tr><td></td><td>Grupos profesionais</td><td>Salario
(mes)</td><td>Salario
(ano)</td><td>Compensac.
event. por mes traballado</td></tr>
<tr><td></td></tr>
</tbody></table>
<table><tbody><tr><td></td><td>Grupo I</td><td></td><td></td><td></td></tr>
<tr><td></td><td>Enxeñeiros e licenciados</td><td>243.089</td><td>3.403.246</td><td>6.215</td></tr>
<tr><td></td><td>Grupo II</td><td></td><td></td><td></td></tr>
<tr><td>A</td><td>Perito con responsabilidade</td><td>219.599</td><td>3.074.386</td><td>5.615</td></tr>
<tr><td></td><td>Enxeñeiros e técnicos
industriais</td><td>216.143</td><td>3.026.002</td><td>5.526</td></tr>
<tr><td>B</td><td>Xefe de 1ª técnico de
laboratorio</td><td>185.723</td><td>2.600.122</td><td>4.749</td></tr>
<tr><td></td><td>Xefe de taller</td><td>183.103</td><td>2.563.443</td><td>4.682</td></tr>
<tr><td></td><td>Xefe de 1ª organización</td><td>182.857</td><td>2.560.001</td><td>4.675</td></tr>
<tr><td></td><td>Xefe de 1ª administrativo</td><td>183.098</td><td>2.563.372</td><td>4.681</td></tr>
<tr><td></td><td>Grupo III</td><td></td><td></td><td></td></tr>
<tr><td>A</td><td>Delineante proxectista</td><td>167.498</td><td>2.344.973</td><td>4.283</td></tr>
<tr><td></td><td>Xefe de 2ª organización</td><td>166.529</td><td>2.331.406</td><td>4.258</td></tr>
<tr><td></td><td>Xefe de 2ª</td><td>166.529</td><td>2.331.406</td><td>4.258</td></tr>
<tr><td></td><td>Graduados sociais</td><td>166.493</td><td>2.330.907</td><td>4.257</td></tr>
<tr><td>B</td><td>Mestres industriais</td><td>161.678</td><td>2.263.492</td><td>4.134</td></tr>
<tr><td></td><td>Mestre de taller</td><td>160.854</td><td>2.251.968</td><td>4.113</td></tr>
<tr><td></td><td>Contramestre</td><td>160.854</td><td>2.251.968</td><td>4.113</td></tr>
<tr><td></td><td>Xefe de 2ª técnico de
laboratorio</td><td>160.854</td><td>2.251.968</td><td>4.113</td></tr>
<tr><td></td><td>Grupo IV</td><td></td><td></td><td></td></tr>
<tr><td>A</td><td>Encargado</td><td>145.404</td><td>2.035.668</td><td>3.718</td></tr>
<tr><td></td><td>Analista de 1ª</td><td>145.404</td><td>2.035.668</td><td>3.718</td></tr>
<tr><td></td><td>Técnico de organización de 1ª</td><td>144.589</td><td>2.024.259</td><td>3.697</td></tr>
<tr><td></td><td>Oficial de 1ª administrativo</td><td>144.587</td><td>2.024.230</td><td>3.697</td></tr>
<tr><td>B</td><td>Viaxante</td><td>142.956</td><td>2.001.396</td><td>3.655</td></tr>
<tr><td></td><td>Delineante de 1ª</td><td>141.544</td><td>1.981.619</td><td>3.619</td></tr>
<tr><td></td><td>Practicantes</td><td>141.024</td><td>1.974.336</td><td>3.606</td></tr>
<tr><td></td><td>Grupo V</td><td></td><td></td><td></td></tr>
<tr><td>A</td><td>Oficial de 1ª taller</td><td>134.250</td><td>1.879.502</td><td>3.432</td></tr>
<tr><td></td><td>Oficial 2ª taller</td><td>132.375</td><td>1.853.256</td><td>3.384</td></tr>
<tr><td></td><td>Técnico de organización de 2ª</td><td>132.094</td><td>1.849.329</td><td>3.377</td></tr>
<tr><td></td><td>Oficial de 2ª administrativo</td><td>132.094</td><td>1.849.329</td><td>3.377</td></tr>
<tr><td>B</td><td>Delineante de 2ª</td><td>126.777</td><td>1.774.887</td><td>3.241</td></tr>
<tr><td></td><td>Analista de 2ª</td><td>126.238</td><td>1.767.333</td><td>3.228</td></tr>
<tr><td></td><td>Chofer de camión</td><td>126.222</td><td>1.767.119</td><td>3.227</td></tr>
<tr><td></td><td>Capataz de especialistas</td><td>125.900</td><td>1.762.606</td><td>3.219</td></tr>
<tr><td></td><td>Grupo VI</td><td></td><td></td><td></td></tr>
<tr><td>A</td><td>Oficial de 3ª</td><td>122.973</td><td>1.721.623</td><td>3.144</td></tr>
<tr><td></td><td>Chofer de turismo</td><td>122.794</td><td>1.719.124</td><td>3.139</td></tr>
<tr><td></td><td>Listeiro</td><td>122.337</td><td>1.712.726</td><td>3.128</td></tr>
<tr><td>B</td><td>Especialista</td><td>119.468</td><td>1.672.557</td><td>3.054</td></tr>
<tr><td></td><td>Capataz de peóns ordinarios</td><td>119.337</td><td>1.670.729</td><td>3.051</td></tr>
<tr><td></td><td>Almaceneiro</td><td>118.668</td><td>1.661.361</td><td>3.034</td></tr>
<tr><td>C</td><td>Pesador de báscula</td><td>114.403</td><td>1.601.642</td><td>2.925</td></tr>
<tr><td></td><td>Chofer de motociclo</td><td>144.403</td><td>1.601.642</td><td>2.925</td></tr>
<tr><td></td><td>Auxiliar de laboratorio</td><td>114.172</td><td>1.598.415</td><td>2.919</td></tr>
<tr><td></td><td>Auxiliar técnico de oficina</td><td>114.172</td><td>1.598.415</td><td>2.919</td></tr>
<tr><td></td><td>Auxiliar de organización</td><td>114.172</td><td>1.598.415</td><td>2.919</td></tr>
<tr><td></td><td>Auxiliar administrativo</td><td>114.172</td><td>1.598.415</td><td>2.919</td></tr>
<tr><td></td><td>Grupo VII</td><td></td><td></td><td></td></tr>
<tr><td>A</td><td>Peón</td><td>113.709</td><td>1.591.932</td><td>2.907</td></tr>
<tr><td></td><td>Vixilante</td><td>113.048</td><td>1.582.678</td><td>2.890</td></tr>
<tr><td></td><td>Porteiro e ordenanza</td><td>112.159</td><td>1.570.226</td><td>2.867</td></tr>
<tr><td></td><td>Axudantes de oficio menores
de 18 anos:</td><td></td><td></td><td></td></tr>
<tr><td></td><td>De 16 a 18 anos</td><td>81.887</td><td>1.146.424</td><td>2.093</td></tr>
</tbody></table>
<p>ANEXO II</p>
<table><tbody><tr><td></td></tr>
<tr><td></td><td>Grupos profesionais</td><td>Valor hora
extra</td></tr>
<tr><td></td></tr>
</tbody></table>
<table><tbody><tr><td></td><td>Grupo I</td><td></td></tr>
<tr><td></td><td>Enxeñeiros e licenciados</td><td>3.342</td></tr>
<tr><td></td><td>Grupo II</td><td></td></tr>
<tr><td>A</td><td>Perito con responsabilidade</td><td>3.019</td></tr>
<tr><td></td><td>Enxeñeiros e técnicos industriais</td><td>2.972</td></tr>
</tbody></table>
<table><tbody><tr><td></td></tr>
<tr><td></td><td>Grupos profesionais</td><td>Valor hora
extra</td></tr>
<tr><td></td></tr>
</tbody></table>
<table><tbody><tr><td>B</td><td>Xefe de 1ª técnico de laboratorio</td><td>2.553</td></tr>
<tr><td></td><td>Xefe de taller</td><td>2.517</td></tr>
<tr><td></td><td>Xefe de 1ª organización</td><td>2.514</td></tr>
<tr><td></td><td>Xefe de 1ª administrativo</td><td>2.517</td></tr>
<tr><td></td><td>Grupo III</td><td></td></tr>
<tr><td>A</td><td>Delineante proxectista</td><td>2.302</td></tr>
<tr><td></td><td>Xefe de 2ª organización</td><td>2.288</td></tr>
<tr><td></td><td>Xefe de 2ª</td><td>2.288</td></tr>
<tr><td></td><td>Graduados sociais</td><td>2.288</td></tr>
<tr><td>B</td><td>Mestres industriais</td><td>2.222</td></tr>
<tr><td></td><td>Mestre de taller</td><td>2.211</td></tr>
<tr><td></td><td>Contramestre</td><td>2.211</td></tr>
<tr><td></td><td>Xefe de 2ª técnico de laboratorio</td><td>2.211</td></tr>
<tr><td></td><td>Grupo IV</td><td></td></tr>
<tr><td>A</td><td>Encargado</td><td>1.998</td></tr>
<tr><td></td><td>Analista de 1ª</td><td>1.998</td></tr>
<tr><td></td><td>Técnico de organización de 1ª</td><td>1.986</td></tr>
<tr><td></td><td>Oficial de 1ª administrativo</td><td>1.986</td></tr>
<tr><td>B</td><td>Viaxante</td><td>1.964</td></tr>
<tr><td></td><td>Delineante de 1ª</td><td>1.945</td></tr>
<tr><td></td><td>Practicantes</td><td>1.938</td></tr>
<tr><td></td><td>Grupo V</td><td></td></tr>
<tr><td>A</td><td>Oficial de 1ª taller</td><td>1.845</td></tr>
<tr><td></td><td>Oficial 2ª taller</td><td>1.818</td></tr>
<tr><td></td><td>Técnico de organización de 2ª</td><td>1.815</td></tr>
<tr><td></td><td>Oficial de 2ª administrativo</td><td>1.815</td></tr>
<tr><td>B</td><td>Delineante de 2ª</td><td>1.742</td></tr>
<tr><td></td><td>Analista de 2ª</td><td>1.735</td></tr>
<tr><td></td><td>Chofer de camión</td><td>1.734</td></tr>
<tr><td></td><td>Capataz de especialistas</td><td>1.729</td></tr>
<tr><td></td><td>Grupo VI</td><td></td></tr>
<tr><td>A</td><td>Oficial de 3ª</td><td>1.690</td></tr>
<tr><td></td><td>Chofer de turismo</td><td>1.687</td></tr>
<tr><td></td><td>Listeiro</td><td>1.680</td></tr>
<tr><td>B</td><td>Especialista</td><td>1.641</td></tr>
<tr><td></td><td>Capataz de peóns ordinarios</td><td>1.640</td></tr>
<tr><td></td><td>Almaceneiro</td><td>1.629</td></tr>
<tr><td>C</td><td>Pesador de báscula</td><td>1.571</td></tr>
<tr><td></td><td>Chofer de motociclo</td><td>1.571</td></tr>
<tr><td></td><td>Auxiliar de laboratorio</td><td>1.568</td></tr>
<tr><td></td><td>Auxiliar técnico de oficina</td><td>1.568</td></tr>
<tr><td></td><td>Auxiliar de organización</td><td>1.568</td></tr>
<tr><td></td><td>Auxiliar administrativo</td><td>1.568</td></tr>
<tr><td></td><td>Grupo VII</td><td></td></tr>
<tr><td>A</td><td>Peón</td><td>1.562</td></tr>
<tr><td></td><td>Vixilante</td><td>1.562</td></tr>
<tr><td></td><td>Porteiro e ordenanza</td><td>1.541</td></tr>
</tbody></table>
<p>CONSELLERÍA DE FAMILIA E PROMOCIÓN DO EMPREGO,</p>
<p>MULLER E XUVENTUDE</p>


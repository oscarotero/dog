---
date: '2019-03-08'
id: G0534-220219-0001
page: 13175
number: 48
agency: 'Consellería de Educación, Universidade e Formación Profesional'
section: IV. Oposicións e concursos.
title: >-
  ORDE do 21 de febreiro de 2019 pola que se convocan procedementos selectivos
  de ingreso e acceso ao corpo de profesores de ensino secundario, de ingreso ao
  corpo de profesores de escolas oficiais de idiomas, ao corpo de profesores de
  música e artes escénicas, ao corpo de profesores técnicos de formación
  profesional, ao corpo de mestres e procedemento de adquisición de novas
  especialidades polo persoal funcionario de carreira dos corpos de profesores
  de ensino secundario, profesores de escolas oficiais de idiomas, profesores
  de  música e artes escénicas, profesores técnicos de formación profesional e
  mestres da Comunidade Autónoma de Galicia (código de procedemento ED001A).
range: Orde
url: >-
  https://www.xunta.gal/dog/Publicados/2019/20190308/AnuncioG0534-220219-0001_gl.html
---
<p>A disposición adicional décimo segunda, punto 1, da Lei orgánica 2/2006, do 3 de maio, de educación, e o Real decreto 276/2007, do 23 de febreiro, polo que se aproba o Regulamento de ingreso, accesos e adquisición de novas especialidades nos corpos docentes a que se refire a Lei orgánica 2/2006, do 3 de maio, de educación, e se regula o réxime transitorio de ingreso a que se refire a disposición transitoria décimo sétima da citada lei, establecen que o sistema de ingreso na función pública docente será o de concurso-oposición convocado polas respectivas administracións educativas. </p>
    <p>O título III do citado Real decreto 276/2007, modificado polo Real decreto 84/2018, do 23 de febreiro, regula o sistema de ingreso, o título IV, os accesos entre os corpos de persoal funcionario docente, e o título V, o procedemento de adquisición de novas especialidades.</p>
    <p>Aprobada polo Decreto 12/2019, do 7 de febreiro (DOG núm. 37, do 21 de febreiro), a oferta de emprego público correspondente a prazas de persoal funcionario dos corpos docentes a que se refire a Lei orgánica 2/2006, do 3 de maio, de educación, esta Consellería de Educación, Universidade e Formación Profesional acorda anunciar as seguintes convocatorias e correspondentes bases: </p>
    <p>– Convocatoria do procedemento selectivo para ingreso e acceso ao corpo de profesores de ensino secundario. </p>
    <p>– Convocatoria de procedemento selectivo para ingreso ao corpo de profesores de escolas oficiais de idiomas.</p>
    <p>– Convocatoria de procedemento selectivo para ingreso no corpo de profesores de música e artes escénicas.</p>
    <p>– Convocatoria do procedemento selectivo de ingreso ao corpo de profesores técnicos de formación profesional.</p>
    <p>– Convocatoria do procedemento selectivo de ingreso ao corpo de mestres. </p>
    <p>– Convocatoria do procedemento para a adquisición de novas especialidades no corpo de profesores de ensino secundario, profesores de escolas oficiais de idiomas, profesores de música e artes escénicas, profesores técnicos de formación profesional e mestres.</p>
    <p class="dog-titulo">TÍTULO I</p>
    <h3>Procedementos de ingreso e acceso</h3>
    <p>Base primeira. <em>Normas xerais</em></p>
    <p>1.1. Prazas convocadas.</p>
    <p>Convócanse procedementos selectivos, mediante o sistema de concurso-oposición, para cubrir 834 prazas no corpo de profesores de ensino secundario, 30 prazas no corpo de profesores de escolas oficiais de idiomas, 16 no corpo de profesores de música e artes escénicas, 138 prazas no corpo de profesores técnicos de formación profesional e 770 prazas no corpo de mestres, situadas no ámbito de xestión da Consellería de Educación, Universidade e Formación Profesional da Xunta de Galicia (código de procedemento ED001A), coa desagregación por especialidades e quendas que a continuación se indican: </p>
    <p>Ingreso</p>
    <p>Corpo de profesores de ensino secundario</p>
    <table>
     <thead>
      <tr>
       <td colspan="2">Código/especialidade</td>
       <td>Reserva persoas con discapacidade</td>
       <td>Libre</td>
       <td>Total</td>
      </tr>
     </thead>
     <tbody>
      <tr>
       <td>001</td>
       <td>Filosofía</td>
       <td>2</td>
       <td>23</td>
       <td>25</td>
      </tr>
      <tr>
       <td>004</td>
       <td>Lingua Castelá e Literatura</td>
       <td>4</td>
       <td>51</td>
       <td>55</td>
      </tr>
      <tr>
       <td>005</td>
       <td>Xeografía e Historia</td>
       <td>4</td>
       <td>51</td>
       <td>55</td>
      </tr>
      <tr>
       <td>006</td>
       <td>Matemáticas</td>
       <td>9</td>
       <td>111</td>
       <td>120</td>
      </tr>
      <tr>
       <td>007</td>
       <td>Física e Química</td>
       <td>2</td>
       <td>28</td>
       <td>30</td>
      </tr>
      <tr>
       <td>008</td>
       <td>Bioloxía e Xeoloxía</td>
       <td>2</td>
       <td>33</td>
       <td>35</td>
      </tr>
      <tr>
       <td>010</td>
       <td>Francés</td>
       <td>4</td>
       <td>51</td>
       <td>55</td>
      </tr>
      <tr>
       <td>011</td>
       <td>Inglés</td>
       <td>3</td>
       <td>37</td>
       <td>40</td>
      </tr>
      <tr>
       <td>015</td>
       <td>Portugués</td>
       <td>0</td>
       <td>4</td>
       <td>4</td>
      </tr>
      <tr>
       <td>017</td>
       <td>Educación Física</td>
       <td>3</td>
       <td>37</td>
       <td>40</td>
      </tr>
      <tr>
       <td>019</td>
       <td>Tecnoloxía</td>
       <td>3</td>
       <td>42</td>
       <td>45</td>
      </tr>
      <tr>
       <td>053</td>
       <td>Lingua Galega e Literatura</td>
       <td>4</td>
       <td>56</td>
       <td>60</td>
      </tr>
      <tr>
       <td>061</td>
       <td>Economía</td>
       <td>5</td>
       <td>60</td>
       <td>65</td>
      </tr>
      <tr>
       <td>101</td>
       <td>Administración de Empresas</td>
       <td>4</td>
       <td>46</td>
       <td>50</td>
      </tr>
      <tr>
       <td>105</td>
       <td>Formación e Orientación Laboral</td>
       <td>4</td>
       <td>56</td>
       <td>60</td>
      </tr>
      <tr>
       <td>107</td>
       <td>Informática</td>
       <td>2</td>
       <td>28</td>
       <td>30</td>
      </tr>
      <tr>
       <td>111</td>
       <td>Organización e Procesos de Mantemento de Vehículos</td>
       <td>1</td>
       <td>19</td>
       <td>20</td>
      </tr>
      <tr>
       <td>112</td>
       <td>Organización e Proxectos de Fabricación Mecánica</td>
       <td>1</td>
       <td>14</td>
       <td>15</td>
      </tr>
      <tr>
       <td>116</td>
       <td>Procesos na Industria Alimentaria</td>
       <td>1</td>
       <td>14</td>
       <td>15</td>
      </tr>
      <tr>
       <td>124</td>
       <td>Sistemas Electrónicos</td>
       <td>1</td>
       <td>14</td>
       <td>15</td>
      </tr>
      <tr>
       <td colspan="2">Total</td>
       <td>59</td>
       <td>775</td>
       <td>834</td>
      </tr>
     </tbody>
    </table>
    <p>Corpo de profesores técnicos de formación profesional</p>
    <table>
     <tbody>
      <tr>
       <td colspan="2">Código/especialidade</td>
       <td>Reserva persoas con discapacidade</td>
       <td>Libre</td>
       <td>Total</td>
      </tr>
      <tr>
       <td>206</td>
       <td>Instalacións Electrotécnicas</td>
       <td>2</td>
       <td>28</td>
       <td>30</td>
      </tr>
      <tr>
       <td>209</td>
       <td>Mantemento de Vehículos</td>
       <td>2</td>
       <td>28</td>
       <td>30</td>
      </tr>
      <tr>
       <td>211</td>
       <td>Mecanizado e Mantemento de Máquinas</td>
       <td>1</td>
       <td>17</td>
       <td>18</td>
      </tr>
      <tr>
       <td>218</td>
       <td>Peiteado</td>
       <td>2</td>
       <td>13</td>
       <td>15</td>
      </tr>
      <tr>
       <td>222</td>
       <td>Procesos de Xestión Administrativa</td>
       <td>3</td>
       <td>42</td>
       <td>45</td>
      </tr>
      <tr>
       <td colspan="2">Total</td>
       <td>10</td>
       <td>128</td>
       <td>138</td>
      </tr>
     </tbody>
    </table>
    <p>Corpo de profesores de escolas oficiais de idiomas</p>
    <table>
     <tbody>
      <tr>
       <td colspan="2">Código/especialidade</td>
       <td>Reserva persoas con discapacidade</td>
       <td>Libre</td>
       <td>Total</td>
      </tr>
      <tr>
       <td>011</td>
       <td>Inglés</td>
       <td>2</td>
       <td>28</td>
       <td>30</td>
      </tr>
      <tr>
       <td colspan="2">Total</td>
       <td>2</td>
       <td>28</td>
       <td>30</td>
      </tr>
     </tbody>
    </table>
    <p>Corpo de profesores de música e artes escénicas</p>
    <table>
     <tbody>
      <tr>
       <td colspan="2">Código/especialidade</td>
       <td>Reserva persoas con discapacidade</td>
       <td>Libre</td>
       <td>Total</td>
      </tr>
      <tr>
       <td>423</td>
       <td>Piano</td>
       <td>1</td>
       <td>7</td>
       <td>8</td>
      </tr>
      <tr>
       <td>460</td>
       <td>Linguaxe Musical</td>
       <td>1</td>
       <td>7</td>
       <td>8</td>
      </tr>
      <tr>
       <td colspan="2">Total</td>
       <td>2</td>
       <td>14</td>
       <td>16</td>
      </tr>
     </tbody>
    </table>
    <p>Corpo de mestres</p>
    <table>
     <thead>
      <tr>
       <td colspan="2">Código/especialidade</td>
       <td>Reserva persoas con discapacidade</td>
       <td>Libre</td>
       <td>Total</td>
      </tr>
     </thead>
     <tbody>
      <tr>
       <td>031</td>
       <td>Educación Infantil</td>
       <td>9</td>
       <td>126</td>
       <td>135</td>
      </tr>
      <tr>
       <td>032</td>
       <td>Lingua Estranxeira: Inglés</td>
       <td>5</td>
       <td>60</td>
       <td>65</td>
      </tr>
      <tr>
       <td>033</td>
       <td>Lingua Estranxeira: Francés</td>
       <td>5</td>
       <td>65</td>
       <td>70</td>
      </tr>
      <tr>
       <td>034</td>
       <td>Educación Física</td>
       <td>3</td>
       <td>37</td>
       <td>40</td>
      </tr>
      <tr>
       <td>035</td>
       <td>Música</td>
       <td>4</td>
       <td>51</td>
       <td>55</td>
      </tr>
      <tr>
       <td>036</td>
       <td>Pedagoxía Terapéutica</td>
       <td>9</td>
       <td>116</td>
       <td>125</td>
      </tr>
      <tr>
       <td>037</td>
       <td>Audición e Linguaxe</td>
       <td>7</td>
       <td>93</td>
       <td>100</td>
      </tr>
      <tr>
       <td>038</td>
       <td>Educación Primaria</td>
       <td>12</td>
       <td>168</td>
       <td>180</td>
      </tr>
      <tr>
       <td colspan="2">Total</td>
       <td>54</td>
       <td>716</td>
       <td>770</td>
      </tr>
     </tbody>
    </table>
    <p>Acceso do subgrupo A2 ao subgrupo A1<br>Corpo de profesores de ensino secundario</p>
    <table>
     <thead>
      <tr>
       <td colspan="2">Código/especialidade</td>
       <td>Reserva persoas con discapacidade A2-A1</td>
       <td>A2-A1</td>
       <td>Total</td>
      </tr>
     </thead>
     <tbody>
      <tr>
       <td>001</td>
       <td>Filosofía</td>
       <td>1</td>
       <td>7</td>
       <td>8</td>
      </tr>
      <tr>
       <td>004</td>
       <td>Lingua Castelá e Literatura</td>
       <td>1</td>
       <td>17</td>
       <td>18</td>
      </tr>
      <tr>
       <td>005</td>
       <td>Xeografía e Historia</td>
       <td>1</td>
       <td>17</td>
       <td>18</td>
      </tr>
      <tr>
       <td>006</td>
       <td>Matemáticas</td>
       <td>3</td>
       <td>37</td>
       <td>40</td>
      </tr>
      <tr>
       <td>007</td>
       <td>Física e Química</td>
       <td>1</td>
       <td>9</td>
       <td>10</td>
      </tr>
      <tr>
       <td>008</td>
       <td>Bioloxía e Xeoloxía</td>
       <td>1</td>
       <td>11</td>
       <td>12</td>
      </tr>
      <tr>
       <td>010</td>
       <td>Francés</td>
       <td>1</td>
       <td>17</td>
       <td>18</td>
      </tr>
      <tr>
       <td>011</td>
       <td>Inglés</td>
       <td>1</td>
       <td>12</td>
       <td>13</td>
      </tr>
      <tr>
       <td>017</td>
       <td>Educación Física</td>
       <td>1</td>
       <td>12</td>
       <td>13</td>
      </tr>
      <tr>
       <td>019</td>
       <td>Tecnoloxía</td>
       <td>1</td>
       <td>14</td>
       <td>15</td>
      </tr>
      <tr>
       <td>053</td>
       <td>Lingua Galega e Literatura</td>
       <td>1</td>
       <td>19</td>
       <td>20</td>
      </tr>
      <tr>
       <td>061</td>
       <td>Economía</td>
       <td>2</td>
       <td>20</td>
       <td>22</td>
      </tr>
      <tr>
       <td>101</td>
       <td>Administración de Empresas</td>
       <td>1</td>
       <td>16</td>
       <td>17</td>
      </tr>
      <tr>
       <td>105</td>
       <td>Formación e Orientación Laboral</td>
       <td>1</td>
       <td>19</td>
       <td>20</td>
      </tr>
      <tr>
       <td>107</td>
       <td>Informática</td>
       <td>1</td>
       <td>9</td>
       <td>10</td>
      </tr>
      <tr>
       <td>111</td>
       <td>Organización e Procesos de Mantemento de Vehículos</td>
       <td>1</td>
       <td>6</td>
       <td>7</td>
      </tr>
      <tr>
       <td>112</td>
       <td>Organización e Proxectos de Fabricación Mecánica</td>
       <td>0</td>
       <td>5</td>
       <td>5</td>
      </tr>
      <tr>
       <td>116</td>
       <td>Procesos na Industria Alimentaria</td>
       <td>0</td>
       <td>5</td>
       <td>5</td>
      </tr>
      <tr>
       <td>124</td>
       <td>Sistemas Electrónicos</td>
       <td>0</td>
       <td>5</td>
       <td>5</td>
      </tr>
      <tr>
       <td colspan="2">Total</td>
       <td>19</td>
       <td>257</td>
       <td>276</td>
      </tr>
     </tbody>
    </table>
    <p>Os códigos dos corpos son os seguintes:</p>
    <p>Mestres: 0597.</p>
    <p>Profesores de ensino secundario: 0590.</p>
    <p>Profesores técnicos de formación profesional: 0591.</p>
    <p>Profesores de escolas oficiais de idiomas: 0592.</p>
    <p>Profesores de música e artes escénicas: 0594.</p>
    <p>1.2. Normativa aplicable. </p>
    <p>A estes procedementos selectivos seranlles de aplicación a Lei orgánica 2/2006, do 3 de maio, de educación; a Lei orgánica 8/2013, do 9 de decembro, para a mellora da calidade educativa; o Real decreto lexislativo 5/2015, do 30 de outubro, polo que se aproba o texto refundido da Lei do Estatuto básico do empregado público; a Lei 39/2015, do 1 de outubro, do procedemento administrativo común das administracións públicas; a Lei 17/1993, do 23 de decembro, sobre o acceso a determinados sectores da función pública dos nacionais dos demais Estados membros da Unión Europea; o Real decreto 276/2007, do 23 de febreiro, modificado polo Real decreto 84/2018, do 23 de febreiro, polo que se aproba o Regulamento de ingreso, accesos e adquisición doutras especialidades nos corpos docentes a que se refire a Lei orgánica 2/2006, do 3 de maio, de educación, e se regula o réxime transitorio a que se refire a disposición transitoria décimo sétima da citada lei; o Decreto 12/2019, do 7 de febreiro (DOG núm. 37, do 21 de febreiro), polo que se aproba a oferta de emprego público da Comunidade Autónoma de Galicia para o ano 2019 correspondente a prazas de persoal funcionario dos corpos docentes que imparten ensinanzas reguladas na Lei orgánica 2/2006, do 3 de maio, de educación; a Lei 2/2015, do 29 de abril, do emprego público de Galicia; o Real decreto lexislativo 1/2013, do 29 de novembro, polo que se aproba o texto refundido da Lei xeral de dereitos das persoas con discapacidade e da súa inclusión social; a Lei 26/2015, do 28 de xullo, de modificación do sistema de protección á infancia e á adolescencia; o Decreto 70/2017, do 13 de xullo, polo que se regula a formación en igualdade e prevención e loita contra a violencia de xénero do persoal ao servizo da Administración da Comunidade Autónoma de Galicia, e demais disposicións de aplicación xeral, así como o disposto nesta convocatoria. </p>
    <p>1.3. Lugares de realización das probas para os corpos de profesores de ensino secundario, profesores de escolas oficiais de idiomas, profesores de música e artes escénicas e profesores técnicos de formación profesional.</p>
    <p>As probas selectivas que se convocan para os corpos de profesores de ensino secundario, profesores de escolas oficiais de idiomas, profesores de música e artes escénicas e profesores técnicos de formación profesional terán lugar nas localidades que fixe a Dirección Xeral de Centros e Recursos Humanos.</p>
    <p>1.4. Lugares de realización das probas para o corpo de mestres.</p>
    <p>As probas selectivas que se convocan para o corpo de mestres terán lugar na Coruña, Lugo, Ourense, Pontevedra, Santiago de Compostela e Vigo, sen prexuízo de que non se realicen probas dalgunha especialidade nalgunha das localidades citadas, en función do número de solicitantes. Na resolución pola cal se nomeen os tribunais sinalarase a localidade ou localidades en que se deberán realizar as probas. </p>
    <p>O feito de matricularse nunha provincia determinada e superar o proceso selectivo non lle atribúe ao persoal aspirante un dereito a ser destinado nela, senón que, unha vez ingresado e chamado a exercer, a Administración educativa poderao destinar, dentro da comunidade autónoma, a calquera provincia, de acordo co procedemento de adxudicación de destinos de carácter provisional e as normas que regulan o concurso de traslados. </p>
    <p>Cando se nomeen tribunais en máis dunha provincia, os tribunais número 1 de cada especialidade recaerán nas localidades de Pontevedra ou Vigo.</p>
    <p>1.5. Criterios de distribución do persoal aspirante aos tribunais.</p>
    <p>A Dirección Xeral de Centros e Recursos Humanos realizará a distribución do persoal aspirante de cada especialidade, cando sexa o caso, en proporción ao número de tribunais, respectando, no caso de mestres e sempre que sexa posible, a localidade que o citado persoal consignase na súa solicitude de participación. A asignación de aspirantes por tribunal iniciarase polo persoal aspirante cuxo primeiro apelido se inicie pola letra Q e, de ser necesario, polas letras inmediatamente seguintes.</p>
    <p>Sen prexuízo do establecido na base 7.2, o persoal aspirante pola quenda de acceso do subgrupo A2 ao subgrupo A1 e de ingreso pola reserva de discapacidade poderá ser asignado a un tribunal específico ou ao tribunal número 1 da especialidade correspondente. </p>
    <p>O persoal aspirante polo procedemento de adquisición doutra especialidade poderá ser distribuído entre todos os tribunais dunha mesma especialidade.</p>
    <p>1.6. Asignación de prazas aos tribunais. </p>
    <p>Nas especialidades en que se nomee máis dun tribunal as prazas da quenda libre e, se é o caso, as que queden vacantes da reserva de persoas con discapacidade do sistema de ingreso serán atribuídas a cada tribunal por resolución do director xeral de Centros e Recursos Humanos en proporción ao número de aspirantes das quendas libres que acudiron ao acto de presentación establecido na base 10.7 da presente orde e, se é o caso, aspirantes da quenda da reserva de persoas con discapacidade que superaron a fase de oposición e non entraron na lista de persoas aprobadas do concurso-oposición por esta quenda. De existir empate nos restos dos cocientes a adxudicación das prazas iniciarase polo tribunal que resulte do sorteo que realizará a Dirección Xeral de Centros e Recursos Humanos e, se for necesario, os seguintes.</p>
    <p>As prazas que, se é o caso, queden vacantes da reserva de persoas con discapacidade da quenda A2-A1 acumularanse ás prazas xerais da quenda A2-A1.</p>
    <p>As prazas que, se é o caso, queden vacantes da quenda A2-A1 non se acumularán á quenda libre.</p>
    <p>Base segunda. <em>Requisitos que debe reunir o persoal aspirante</em></p>
    <p>Para ser admitido aos procesos selectivos convocados nesta orde, o persoal aspirante deberá reunir os seguintes requisitos: </p>
    <p>2.1. Requisitos xerais.</p>
    <p>a) Ter nacionalidade española ou ter a nacionalidade doutro Estado membro da Unión Europea ou de calquera outro dos Estados a que, en virtude dos tratados internacionais realizados pola Unión Europea e ratificados por España, sexa de aplicación a libre circulación de traballadores e traballadoras. </p>
    <p>Tamén poderán participar as persoas, calquera que sexa a súa nacionalidade, descendentes de persoas que posúan a nacionalidade española ou doutros Estados membros da Unión Europea, sempre que sexan menores de vinte e un anos ou maiores da devandita idade dependentes.</p>
    <p>Tamén poderán participar as persoas, calquera que sexa a súa nacionalidade, que sexan cónxuxes de persoas que posúan a nacionalidade española ou doutros Estados membros da Unión Europea, sempre que non estean separadas de dereito.</p>
    <p>Así mesmo, poderán participar as persoas, calquera que sexa a súa nacionalidade, descendentes do/da cónxuxe non separado de dereito de persoas que posúan a nacionalidade española ou doutros Estados membros da Unión Europea, sempre que sexan menores de vinte e un anos ou maiores da devandita idade dependentes.</p>
    <p>b) Ter cumpridos os dezaseis anos e non ter alcanzado a idade establecida, con carácter xeral, para a xubilación forzosa.</p>
    <p>c) Posuír as titulacións que, para cada corpo, se especifican nesta base. No caso de que as ditas titulacións se obtivesen no estranxeiro, deberá terse concedida a correspondente credencial de homologación, segundo o Real decreto 967/2014, do 21 de novembro (BOE do 22 de novembro), e o Real decreto 1837/2008, do 8 de novembro, polo que se incorporan ao ordenamento xurídico español a Directiva 2005/36/CE do Parlamento Europeo e do Consello, do 7 de setembro, e a Directiva 2006/100/CE do Consello, do 20 de novembro, relativa ao recoñecemento de cualificacións profesionais, así como a determinados aspectos da profesión de avogado (BOE do 20 de novembro).</p>
    <p>d) Non padecer enfermidade nin estar afectado/a por limitación física ou psíquica incompatible co desempeño das funcións correspondentes ao corpo e especialidade a que se opta. </p>
    <p>e) Non ter sido separado/a, mediante expediente disciplinario, do servizo de ningunha Administración pública ou dos órganos constitucionais ou estatutarios das comunidades autónomas, nin atoparse na situación de inhabilitación absoluta ou especial para o desempeño de empregos ou cargos públicos por resolución xudicial, cando se trate de acceder ao corpo ou escala de persoal funcionario do cal a persoa foi separada ou inhabilitada.</p>
    <p>No caso de nacionais doutros Estados, non estar inhabilitado/a ou en situación equivalente, nin ter sido sometido/a a sanción disciplinaria ou equivalente que impida no Estado de procedencia o acceso ao emprego público nos termos anteriores. </p>
    <p>f) Non ter antecedentes no Rexistro Central de Delincuentes Sexuais.</p>
    <p>g) Non ser persoal funcionario de carreira, en prácticas ou estar pendente do correspondente nomeamento do mesmo corpo a que se aspira a ingresar, agás que se concorra ao procedemento para a adquisición de nova especialidade a que se refire o título II desta orde, no cal o persoal funcionario de carreira poderá participar. </p>
    <p>h) Acreditar o coñecemento do galego. </p>
    <p>i) Acreditar, se é o caso, o coñecemento do castelán. </p>
    <p>2.2. Requisitos específicos para participar no procedemento de acceso.</p>
    <p>2.2.1. Ao corpo de profesores de ensino secundario, ás prazas reservadas para o persoal funcionario de carreira dos corpos e escalas docentes clasificadas no subgrupo A2:</p>
    <p>a) Posuír a titulación que para o ingreso no corpo se exixe no punto 2.3.1.a) desta convocatoria.</p>
    <p>b) Ter prestado, ao remate do prazo de presentación de solicitudes, servizos no seu corpo de orixe durante un mínimo de seis anos como persoal funcionario.</p>
    <p>2.3. Requisitos específicos para participar polo procedemento de ingreso libre, que inclúe a quenda para persoas con recoñecemento legal de discapacidade.</p>
    <p>2.3.1. Para os corpos de profesores de ensino secundario e profesores de escolas oficiais de idiomas. </p>
    <p>Para participar polo procedemento de ingreso libre, o persoal aspirante deberá:</p>
    <p>a) Posuír o título de doutoramento, licenciatura, enxeñaría, arquitectura ou título de grao correspondente ou outros títulos equivalentes para os efectos de docencia ou ter superado todos os estudos conducentes para a súa obtención e ter satisfeitos os dereitos de expedición del. </p>
    <p>De conformidade co establecido na disposición adicional única do Real decreto 276/2007, do 23 de febreiro, para ingreso no corpo de profesores de ensino secundario, nas especialidades de Tecnoloxía, Administración de Empresas, Formación e Orientación Laboral, Informática, Organización e Procesos de Mantemento de Vehículos, Organización e Proxectos da Fabricación Mecánica, Procesos na Industria Alimentaria e Sistemas Electrónicos, serán admitidos os que, aínda carecendo da titulación exixida con carácter xeral, posúan unha das titulacións que se relacionan no anexo VII da presente orde.</p>
    <p>b) Posuír a formación pedagóxica e didáctica a que se refire o artigo 100.2 da Lei orgánica 2/2006, do 3 de maio, de educación. Con carácter xeral, reunirá este requisito quen posúa o título oficial de máster universitario que habilite para o exercicio das profesións de profesor de ensino secundario obrigatorio e bacharelato, formación profesional ou escolas oficiais de idiomas. A especialidade que conste no citado título, facultará para a presentación do persoal aspirante en calquera especialidade.</p>
    <p>Estará dispensado da posesión do citado título o persoal aspirante que acredite ter, con anterioridade ao 1 de outubro de 2009, algún dos seguintes requisitos:</p>
    <p>– Posuír o título profesional de especialización didáctica, o certificado de aptitude pedagóxica ou o certificado de cualificación pedagóxica.</p>
    <p>– Posuír o título de mestre/a, diplomatura en profesorado de educación xeral básica, mestre/a de ensino primario, licenciatura en Pedagoxía ou en Psicopedagoxía. Así mesmo, tamén estará exento o persoal que estivese cursando algunha das tres anteriores titulacións e tivese cursado 180 créditos destas na citada data do 1 de outubro de 2009.</p>
    <p>– Ter impartido docencia durante dous cursos académicos completos ou, na súa falta, durante 12 meses exercidos en períodos continuos ou descontinuos, en centros públicos ou privados de ensino regrado debidamente autorizados, nas ensinanzas de educación secundaria obrigatoria ou de bacharelato, ou de formación profesional, ou de escolas oficiais de idiomas, conforme o previsto na disposición transitoria cuarta do Real decreto 1834/2008, do 8 de novembro.</p>
    <p>2.3.2. Para o corpo de profesores técnicos de formación profesional:</p>
    <p>a) Posuír o título de doutoramento, licenciatura, enxeñaría, arquitectura ou título de grao correspondente, ou título de diplomatura universitaria, arquitectura técnica, enxeñaría técnica ou título de grao correspondente ou outros títulos equivalentes para os efectos de docencia ou ter superado todos os estudos conducentes para a súa obtención e ter satisfeitos os dereitos de expedición del. De conformidade co establecido na disposición adicional única do Real decreto 276/2007, do 23 de febreiro, para ingreso no corpo de profesores técnicos de formación profesional, nas especialidades de Mantemento de Vehículos, Mecanizado e Mantemento de Máquinas e Peiteado serán admitidos os que, aínda carecendo da titulación exixida con carácter xeral, posúan unha das titulacións declaradas equivalentes para os efectos de docencia que se relacionan no anexo VIII da presente orde.</p>
    <p>Así mesmo, o título de técnico superior ou de técnico especialista declárase equivalente aos exixidos para o ingreso ao corpo de profesores técnicos de formación profesional, cando a persoa titulada exercese como persoal interino en centros públicos da Comunidade Autónoma de Galicia, na especialidade docente a que pretenda acceder e durante un período mínimo de dous anos antes do 31 de agosto de 2007. </p>
    <p>De conformidade coa disposición adicional única.6 do Real decreto 276/2007, do 23 de febreiro, ao non levarse a cabo catro convocatorias a que se refería a disposición transitoria segunda do Real decreto 777/1998, do 30 de abril, na redacción dada polo Real decreto 334/2004, do 27 de febreiro, na especialidade de Peiteado poderán ser admitidos aqueles aspirantes que, aínda carecendo da titulación exixida con carácter xeral, acrediten experiencia docente de, polo menos, dous anos en centros educativos dependentes da Consellería de Educación, Universidade e Formación Profesional e estean en posesión das titulacións de técnico especialista ou técnico superior nunha especialidade de formación profesional que pertenza á familia profesional correspondente.</p>
    <p>b) Posuír a formación pedagóxica e didáctica a que se refire o artigo 100.2 da Lei orgánica 2/2006, do 3 de maio, de educación. Con carácter xeral, reunirá este requisito quen posúa o título oficial de máster universitario que habilite para o exercicio das profesións de profesor de ensino secundario obrigatorio e bacharelato, formación profesional ou escolas oficiais de idiomas. A especialidade que conste no citado título, facultará para a presentación do persoal aspirante en calquera especialidade.</p>
    <p>Nas especialidades de Mantemento de Vehículos, Mecanizado e Mantemento de Máquinas e Peiteado, aquelas persoas que por razóns da súa titulación non poidan acceder aos estudos de máster a que se refire o Real decreto 1834/2008, do 8 de novembro, deberán acreditar a formación equivalente á formación pedagóxica e didáctica regulada pola Orde EDU/2645/2011, do 23 de setembro, modificada pola Orde ECD/1058/2013, do 7 de xuño.</p>
    <p>Estará dispensado da posesión do citado título ou, cando sexa o caso, da formación equivalente ao máster de formación pedagóxica e didáctica, o persoal aspirante que acredite ter, con anterioridade ao 1 de outubro de 2009, algún dos seguintes requisitos:</p>
    <p>– Posuír o título profesional de especialización didáctica, o certificado de aptitude pedagóxica ou o certificado de cualificación pedagóxica.</p>
    <p>– Posuír o título de mestre/a, diplomatura en profesorado de educación xeral básica, mestre/a de ensino primario, licenciatura en Pedagoxía ou en Psicopedagoxía. Así mesmo, tamén estará exento o persoal que estivese cursando algunha das tres anteriores titulacións e tivese cursado 180 créditos destas na citada data do 1 de outubro de 2009.</p>
    <p>– Ter impartido docencia durante dous cursos académicos completos ou, na súa falta, durante 12 meses exercidos en períodos continuos ou descontinuos, en centros públicos ou privados de ensino regrado debidamente autorizados, nas ensinanzas de educación secundaria obrigatoria ou de bacharelato, ou de formación profesional, ou de escolas oficiais de idiomas, conforme o previsto na disposición transitoria cuarta do Real decreto 1834/2008, do 8 de novembro.</p>
    <p>Ademais, nas especialidades de Mantemento de Vehículos, Mecanizado e Mantemento de Máquinas e Peiteado estarán dispensados da posesión do citado título aquelas persoas que, con anterioridade ao 1 de setembro de 2014, teñan impartido docencia durante dous cursos académicos completos ou, na súa falta, durante 12 meses exercidos en períodos continuos ou descontinuos, en centros públicos ou privados de ensino regrado debidamente autorizados, nas ensinanzas de formación profesional.</p>
    <p>2.3.3. Para o corpo de profesores de música e artes escénicas:</p>
    <p>Posuír o título de doutoramento, licenciatura, enxeñaría, arquitectura ou título de grao correspondente ou outros títulos equivalentes para os efectos de docencia ou ter superado todos os estudos conducentes para a súa obtención e ter satisfeitos os dereitos de expedición del. </p>
    <p>De conformidade coa disposición adicional única do Real decreto 276/2007, do 23 de febreiro, para ingreso no corpo de profesores de música e artes escénicas decláranse equivalentes para efectos de docencia as titulacións que se relacionan no anexo IX da presente orde.</p>
    <p>De acordo co que se establece na disposición transitoria primeira do citado Real decreto 276/2007, ata que se regule para cada ensinanza a formación pedagóxica e didáctica establecida no artigo 100.2 da Lei orgánica 2/2006, do 3 de maio, non se exixe esta formación aos aspirantes ao ingreso neste corpo.</p>
    <p>2.3.4. Para o corpo de mestres.</p>
    <p>Posuír ou ter superado todos os estudos conducentes para a súa obtención e ter satisfeitos os dereitos de expedición dalgún dos seguintes títulos: </p>
    <p>– Título de mestre/a ou o título de grao en mestre/a de educación infantil ou de educación primaria. </p>
    <p>– Título de profesor/a de educación xeral básica. </p>
    <p>– Título de mestre/a de ensino primario. </p>
    <p>2.4. Requisitos específicos para participar pola quenda para persoas con recoñecemento legal de discapacidade en todos os corpos.</p>
    <p>2.4.1. De conformidade co establecido no artigo 48 da Lei 2/2015, do 29 de abril, do emprego público de Galicia, e o Decreto 12/2019, do 7 de febreiro (DOG núm. 37, do 21 de febreiro), polo que se aproba a oferta de emprego público correspondente a prazas de persoal funcionario dos corpos docentes, resérvase o 7 % das prazas a que poderán concorrer as persoas que teñan a condición legal de discapacidade, sempre que reúnan as condicións xerais establecidas nesta convocatoria e, no seu momento, acrediten un grao de discapacidade de, polo menos, o 33 % e a compatibilidade entre a discapacidade e o desenvolvemento das tarefas e funcións docentes propias do corpo a que accedan, na correspondente especialidade, mediante certificación dos órganos competentes da Comunidade Autónoma de Galicia, doutras comunidades autónomas ou, se é o caso, da Administración central do Estado. </p>
    <p>2.4.2. Os procedementos selectivos realizaranse en condicións de igualdade co persoal aspirante de ingreso, ou da quenda A2-A1, sen prexuízo das adaptacións previstas na base 7.11 desta convocatoria. </p>
    <p>2.4.3. Se na realización das probas se lle presentan dúbidas ao tribunal respecto da capacidade do persoal aspirante para o desempeño das actividades habitualmente desenvolvidas polo persoal funcionario do corpo ou escala a que se opta, poderá pedir o correspondente ditame do órgano competente conforme o previsto no punto 2.4.1 desta base. </p>
    <p>2.5. Prazo en que se deben reunir os requisitos.</p>
    <p>Todas as condicións e requisitos relacionados nesta base deberán posuírse no día en que remate o prazo de presentación de solicitudes e manterse ata o momento da toma de posesión como persoal funcionario de carreira.</p>
    <p>2.6. Incompatibilidades.</p>
    <p>2.6.1. O persoal aspirante que concorra pola reserva de persoas con discapacidade non poderá presentarse á mesma especialidade pola quenda libre. </p>
    <p>2.6.2. O persoal aspirante que opte polo procedemento de acceso do subgrupo A2 ao subgrupo A1 non poderá concorrer á mesma especialidade polo ingreso libre.</p>
    <p>2.6.3. Ningunha persoa aspirante poderá presentarse, dentro desta convocatoria, a prazas dun mesmo corpo e especialidade correspondentes a distintas quendas de ingreso ou acceso entre corpos de persoal funcionario docente.</p>
    <p>Base terceira. <em>Solicitudes e pagamento dos dereitos</em></p>
    <p>3.1. Solicitudes.</p>
    <p>As solicitudes presentaranse obrigatoriamente por medios electrónicos a través do formulario normalizado accesible na sede electrónica da Xunta de Galicia (https://sede.xunta.gal).</p>
    <p>As solicitudes tamén poderán cubrirse na páxina web da Dirección Xeral de Centros e Recursos Humanos http://www.edu.xunta.es/oposicions e presentaranse obrigatoriamente por medios electrónicos na sede electrónica da Xunta de Galicia (https://sede.xunta.gal).</p>
    <p>As titulacións exixidas pola base segunda desta orde como requisito específico para o ingreso aos corpos de persoal funcionario docente, así como as funcións que desenvolve este persoal, presupoñen que as persoas aspirantes posúen capacidade técnica suficiente para o acceso e dispoñibilidade dos medios electrónicos necesarios, no sentido do que establece o artigo 14.3 da Lei 39/2015, do 1 de outubro, do procedemento administrativo común das administracións públicas, como xustificación da obrigatoriedade de presentar as solicitudes exclusivamente por medios electrónicos.</p>
    <p>Se algunha das persoas interesadas presenta a súa solicitude presencialmente, será requirida para que a emende a través da súa presentación electrónica. Para estes efectos, considérase como data da presentación da solicitude aquela en que foi realizada a emenda.</p>
    <p>Para a presentación das solicitudes poderá empregarse calquera dos mecanismos de identificación e sinatura admitidos pola sede electrónica da Xunta de Galicia, incluído o sistema de usuario e clave Chave365 (https://sede.xunta.gal/chave365).</p>
    <p>Non poderá presentarse máis dunha solicitude de participación para un mesmo corpo, salvo que se opte por máis dunha especialidade. Non obstante, a presentación de máis dunha solicitude non garante que o persoal aspirante poida asistir ao acto de presentación e/ou á realización das probas de máis dunha especialidade. </p>
    <p>3.2. Documentación complementaria necesaria para a tramitación do procedemento.</p>
    <p>3.2.1. As persoas interesadas deberán achegar coa solicitude (anexo I) a seguinte documentación:</p>
    <p>a) No caso de non dispor do título, certificación académica oficial que acredite que se realizaron todos os estudos para a obtención deste xunto co recibo acreditativo de que se efectuou o pagamento correspondente dos dereitos de expedición. No caso de titulacións obtidas no estranxeiro, deberá presentarse a credencial da súa homologación ou ben a credencial de recoñecemento da titulación para exercer a profesión de profesor de educación secundaria obrigatoria e bacharelato, formación profesional e ensino de idiomas, mestre en educación primaria ou en educación infantil.</p>
    <p>Deberán achegar tamén a certificación académica oficial que acredite que se realizaron todos os estudos para a obtención do título, xunto co recibo acreditativo de que se efectuou o pagamento correspondente dos dereitos de expedición, aquelas persoas que posúan o título de mestre/a de ensino primario, diplomatura en profesorado de educación xeral básica, mestre/a ou grao de mestre/a en educación primaria e aqueloutras persoas que posúan unha titulación de licenciatura ou enxeñaría en que se requira unha especialidade para formar parte das listas para cubrir interinidades ou substitucións.</p>
    <p>Así mesmo, aquelas persoas graduadas en educación primaria que obtiveron unha mención nunha universidade distinta da que obtiveron o título, e aleguen esta mención para a súa inclusión nas listas de interinidades ou substitucións deberán achegar certificación académica oficial expedida pola universidade acreditativa da obtención da mención.</p>
    <p>b) Documentación acreditativa de posuír a formación pedagóxica e didáctica a que se refire o artigo 100.2 da Lei 2/2006, do 3 de maio, de educación, ou, cando sexa o caso, da formación equivalente. </p>
    <p>Cando en substitución do máster universitario que habilita para o exercicio das profesións de profesor de educación secundaria obrigatoria e bacharelato, formación profesional e ensinanzas de idiomas ou, cando sexa o caso, da formación equivalente, se alegue docencia efectiva, con anterioridade ao 1 de outubro de 2009 ou, cando sexa o caso, con anterioridade ao 1 de setembro de 2014, durante dous cursos completos ou doce meses continuos ou descontinuos, en ensinanzas regradas dos niveis e ensinanzas cuxas especialidades se regulan no Real decreto 1834/2008, do 8 de novembro, non será necesario presentar ningunha documentación se a docencia se impartiu en centros públicos dependentes desta Consellería de Educación, Universidade e Formación Profesional e os servizos prestados constan na aplicación informática de persoal. Nestes supostos a certificación será expedida e incorporada de oficio ao expediente correspondente pola Subdirección Xeral de Recursos Humanos.</p>
    <p>Noutro caso xustificarase do seguinte xeito:</p>
    <p>– Se se trata dun centro público, mediante certificación, na cal conste a data de inicio e fin, nivel da ensino impartido e a especialidade, expedida pola secretaría do centro, co visto e prace da dirección e o contrato ou nomeamento expedido polo organismo correspondente. </p>
    <p>– Se se trata dun centro privado debidamente autorizado, mediante certificación, en que conste a data de inicio e fin, nivel da ensino impartido e a materia, expedida pola dirección do centro, co visto e prace dos servizos de inspección educativa correspondente, ou copia dos contratos de traballo xunto con certificado da vida laboral.</p>
    <p>c) Celga 4, validación do certificado de coñecemento de lingua galega (Celga 4), curso de perfeccionamento da lingua galega, validación do curso de perfeccionamento en lingua galega feita polo órgano competente, o título de licenciatura en Filoloxía Galego-Portuguesa, certificado de aptitude ou nivel avanzado da escola oficial de idiomas ou certificado de ter o curso de especialización en lingua galega. </p>
    <p>d) As persoas que non posúan a nacionalidade española e non teñan como idioma oficial o español: diploma superior de español como lingua estranxeira, certificado de aptitude ou nivel avanzado de español expedido polas escolas oficiais de idiomas, título de licenciatura en Filoloxía Hispánica ou Románica ou certificación académica en que conste que se realizaron no Estado español estudos conducentes á titulación alegada para ingreso no corpo.</p>
    <p>e) Persoal aspirante que solicite exención ou bonificación das taxas:</p>
    <p>– Xustificación de ser membro de familia numerosa de categoría xeral ou especial, só no caso de non estar recoñecida pola Comunidade Autónoma de Galicia.</p>
    <p>– Xustificación de ter un grao de discapacidade igual ou superior ao 33 %, só no caso de non estar recoñecida pola Comunidade Autónoma de Galicia.</p>
    <p>f) Persoal aspirante que solicite a adaptación de tempo e medios:</p>
    <p>– Documentación acreditativa da discapacidade que xustifique a necesidade da adaptación.</p>
    <p>g) Persoal aspirante que non teña a nacionalidade española:</p>
    <p>– O persoal aspirante que non teña a nacionalidade española, incluído no primeiro parágrafo do punto 2.1.a) que resida en España, deberá presentar unha copia do documento de identidade ou pasaporte e da tarxeta de residente comunitario ou de familiar de residente comunitario ou, se é o caso, de tarxeta temporal de residente comunitario ou de persoal traballador comunitario fronteirizo, en vigor.</p>
    <p>– O persoal aspirante incluído no segundo parágrafo do punto 2.1.a) deberá presentar unha copia do pasaporte ou do visado e, se é o caso, do xustificante de ter solicitado a tarxeta ou a exención do visado e da dita tarxeta. No caso contrario deberá presentar os documentos expedidos polas autoridades competentes que acrediten o vínculo de parentesco e unha declaración responsable ou promesa da persoa con que existe este vínculo, de que non está separada de dereito do/da cónxuxe e, se é o caso, de que o persoal aspirante vive ás súas expensas ou está ao seu cargo. </p>
    <p>3.2.2. Non será necesario achegar nin a titulación alegada nin a acreditación da formación pedagóxica e didáctica nin o documento xustificativo do coñecemento do galego ou, se é o caso, do castelán, no caso daquelas persoas que xa o fixesen nos procedementos selectivos convocados pola Consellería de Educación, Universidade e Formación Profesional desde a Orde do 17 de marzo de 2014 sempre que a persoa interesada outorgue o seu consentimento expreso para que sexan consultados ou obtidos os ditos documentos segundo a Lei orgánica 3/2018, do 5 de decembro, de protección de datos persoais e garantías dos dereitos dixitais. Para estes efectos, a persoa interesada deberá indicar en que momento e ante que órgano administrativo presentou os citados documentos. </p>
    <p>Nos supostos de imposibilidade material de obter o documento, o órgano competente poderá requirirlle á persoa interesada a súa presentación ou, na súa falta, a acreditación por outros medios dos requisitos a que se refire o documento, con anterioridade á formulación da proposta de resolución.</p>
    <p>A documentación complementaria deberá presentarse electronicamente. As persoas interesadas responsabilizaranse da veracidade dos documentos que presenten. Excepcionalmente, a Administración poderá requirir a exhibición do documento orixinal para o cotexo da copia electrónica presentada.</p>
    <p>Se algunha das persoas interesadas presenta a documentación complementaria presencialmente, será requirida para que a emende a través da súa presentación electrónica. Para estes efectos, considerarase como data de presentación aquela en que foi realizada a emenda.</p>
    <p>3.2.3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del.</p>
    <p>3.3. Comprobación de datos.</p>
    <p>3.3.1. Para a tramitación deste procedemento consultarase automaticamente os datos incluídos nos seguintes documentos elaborados polas administracións públicas sempre que a persoa interesada expresase o seu consentimento para que sexan consultados ou obtidos segundo a Lei orgánica 3/2018, do 5 de decembro, de protección de datos persoais e garantía dos dereitos dixitais: </p>
    <p>a) DNI/NIE da persoa solicitante ou representante.</p>
    <p>b) Títulos oficiais universitarios que dean acceso á función docente e que consten no Rexistro Central do Ministerio de Educación, agás os de mestre/a de ensino primario, diplomatura en profesorado de educación xeral básica, mestre/a ou grao de mestre/a en educación primaria e as titulacións de licenciatura ou enxeñaría en que se requira unha especialidade para formar parte das listas para cubrir interinidades ou substitucións.</p>
    <p>c) Títulos oficiais non universitarios que dean acceso á función docente e que consten no Rexistro Central do Ministerio de Educación.</p>
    <p>d) Consulta da inexistencia de antecedentes penais por delitos sexuais.</p>
    <p>Consultaranse ademais os seguintes datos cando a persoa interesada faga constar na solicitude que lle é de aplicación a circunstancia que acredita o documento correspondente:</p>
    <p>a) Acreditación da condición de familia numerosa só no caso de estar recoñecida pola Comunidade Autónoma de Galicia.</p>
    <p>b) Acreditación da condición de discapacidade, só no caso de estar recoñecida pola Comunidade Autónoma de Galicia.</p>
    <p>c) Estar inscrito/a como demandante de emprego desde, polo menos, seis meses antes da data da convocatoria das probas selectivas nas cales solicite a súa participación e non estar percibindo prestación ou subsidio por desemprego.</p>
    <p>3.3.2. No caso de que as persoas interesadas non expresen o seu consentimento deberán achegar os documentos.</p>
    <p>3.3.3. Excepcionalmente, no caso de que algunha circunstancia imposibilite a obtención dos citados datos poderase solicitar ás persoas interesadas a presentación dos documentos correspondentes.</p>
    <p>3.4. Obriga de participación.</p>
    <p>De conformidade co previsto no punto décimo segundo da Resolución do 28 de xuño de 2017, da Dirección Xeral de Centros e Recursos Humanos, pola que se dá publicidade ao texto refundido do Acordo do 20 de xuño de 1995 polo que se regulan o acceso e as condicións de traballo do persoal docente interino e substituto, o persoal interino ou substituto que presta servizos en calquera especialidade na Comunidade Autónoma de Galicia estará obrigado a participar no procedemento selectivo para ingreso nalgún corpo da función pública docente que se convoque neste ano por calquera das especialidades ofertadas, agás que non se convoquen prazas de ningunha da ou das súas especialidades nesta convocatoria. No suposto de que o dito persoal se presente a procedementos selectivos convocados por outras administracións educativas, deberá achegar á Dirección Xeral de Centros e Recursos Humanos certificación de ter realizado a proba, con anterioridade ao 20 de xullo de 2019. </p>
    <p>De non participar no procedemento selectivo ou de retirarse deste decaerá dos seus dereitos unicamente nas listas das especialidades convocadas e, se é o caso, da lista de orientación do corpo de mestres.</p>
    <p>3.5. Solicitudes cursadas no estranxeiro.</p>
    <p>As solicitudes efectuadas polas persoas que residan no estranxeiro e que non dispoñan de certificado electrónico ou do sistema de usuario e clave Chave365 deberán cursarse no prazo sinalado no punto 3.7 a través das representacións diplomáticas ou oficinas consulares españolas, que as remitirán seguidamente á Dirección Xeral de Centros e Recursos Humanos. O pagamento dos dereitos de exame realizarase de acordo co establecido no punto 3.8 desta convocatoria. </p>
    <p>3.6. Requirimento para emendas.</p>
    <p>O requirimento establecido para emendar defectos, conforme o previsto no artigo 68 da Lei 39/2015, do 1 de outubro, efectuarase mediante a resolución provisional pola que se publica a relación de persoal aspirante admitido e excluído para participar no procedemento selectivo. </p>
    <p>3.7. Prazo de presentación de solicitudes. </p>
    <p>O prazo de presentación de solicitudes será de quince días hábiles computados a partir do día seguinte ao da publicación da presente orde no <em>Diario Oficial de Galicia</em>.</p>
    <p>3.8. Importe e pagamento dos dereitos de exame. </p>
    <p>O pagamento do importe dos dereitos de exame realizarase de forma electrónica.</p>
    <p>Os códigos que se deben empregar son os seguintes:</p>
    <p>Consellería de Educación, Universidade e Formación Profesional: código 07.</p>
    <p>Delegación de servizos centrais: código 13.</p>
    <p>Servizo de Secretaría Xeral: código 01.</p>
    <p>Taxa denominación: inscrición nos procesos de selección de persoal de Administración xeral da Comunidade Autónoma: código 300302.</p>
    <p>Os dereitos de exame serán os seguintes: </p>
    <p>Corpo: </p>
    <p>Profesores de ensino secundario: 42,24 euros.</p>
    <p>Profesores de escolas oficiais de idiomas: 42,24 euros. </p>
    <p>Profesores de música e artes escénicas: 42,24 euros. </p>
    <p>Profesores técnicos de formación profesional: 36,36 euros. </p>
    <p>Mestres: 36,36 euros.</p>
    <p>Estarán exentas do pagamento dos dereitos de exame: </p>
    <p>a) Persoas con discapacidade igual ou superior ao 33 %. </p>
    <p>b) Persoas que sexan membros de familias numerosas clasificadas na categoría especial. </p>
    <p>Aplicaráselle unha bonificación do 50 % á inscrición solicitada por:</p>
    <p>a) Persoas que sexan membros de familias numerosas de categoría xeral.</p>
    <p>b) Persoas que figurasen como demandantes de emprego desde, polo menos, seis meses antes da data da convocatoria das probas selectivas nas cales soliciten a súa participación e non estean a percibir prestación ou subsidio por desemprego.</p>
    <p>Non será obrigatorio presentar o xustificante de pagamento das taxas que será verificado pola propia Consellería de Educación, Universidade e Formación Profesional. </p>
    <p>Base cuarta. <em>Trámites administrativos posteriores á presentación de solicitudes</em></p>
    <p>Todos os trámites administrativos que as persoas interesadas deban realizar durante a tramitación deste procedemento deberán ser realizados electronicamente accedendo á carpeta do cidadán da persoa interesada dispoñible na sede electrónica da Xunta de Galicia, agás o establecido en relación coas programacións didácticas, a documentación acreditativa dos méritos da fase de concurso e as reclamacións contra o baremo provisional, que deberán entregarse ao tribunal.</p>
    <p>Base quinta. <em>Notificacións</em></p>
    <p>5.1. As notificacións daquelas resolucións e actos administrativos que non sexan obxecto de publicación de acordo co establecido nesta orde practicaranse só por medios electrónicos, nos termos previstos na norma reguladora do procedemento administrativo común. </p>
    <p>5.2. As notificacións electrónicas realizaranse mediante o Sistema de notificación electrónica de Galicia-Notifica.gal dispoñible a través da sede electrónica da Xunta de Galicia (https://sede.xunta.gal). Este sistema remitirá ás persoas interesadas avisos da posta á disposición das notificacións á conta de correo e/ou teléfono móbil que consten na solicitude. Estes avisos non terán, en ningún caso, efectos de notificación practicada e a súa falta non impedirá que a notificación sexa considerada plenamente válida.</p>
    <p>5.3. Neste caso as persoas interesadas deberán crear e manter o seu enderezo electrónico habilitado único a través do Sistema de notificación electrónica de Galicia-Notifica.gal, para todos os procedementos administrativos tramitados pola Administración xeral e do sector público autonómico. En todo caso, a Administración xeral poderá de oficio crear o indicado enderezo, para os efectos de asegurar o cumprimento polas persoas interesadas da súa obriga de relacionarse por medios electrónicos.</p>
    <p>5.4. As notificacións entenderanse practicadas no momento en que se produza o acceso ao seu contido, entendéndose rexeitada cando transcorresen dez días naturais desde a posta á disposición da notificación sen que se aceda ao seu contido.</p>
    <p>5.5. Se o envío da notificación electrónica non é posible por problemas técnicos, a Administración xeral e as entidades do sector público autonómico practicarán a notificación polos medios previstos na normativa reguladora do procedemento administrativo común.</p>
    <p>Base sexta. <em>Admisión de persoal aspirante</em></p>
    <p>6.1. Lista provisoria de persoal admitido e excluído.</p>
    <p>Transcorrido o prazo de presentación de solicitudes, a Dirección Xeral de Centros e Recursos Humanos publicará na páxina web da Consellería de Educación, Universidade, Formación Profesional, no enderezo electrónico www.edu.xunta.gal, mediante resolución asinada electronicamente, a lista provisoria de persoas admitidas e excluídas, por corpos, reservas e, se é o caso, especialidades. Nesta lista aparecerán, cando menos, apelidos, nome e catro números aleatorios do número de documento nacional de identidade do persoal aspirante, e se está exento ou non da realización da proba de coñecementos de lingua galega e de lingua castelá. Así mesmo, na quenda de promoción interna, nas especialidades específicas de formación profesional, expresarase a exención ou non do exercicio práctico. No caso do persoal aspirante excluído, especificarase a causa de exclusión. </p>
    <p>6.2. Reclamación contra a lista provisoria.</p>
    <p>Contra a lista provisoria, o persoal interesado poderá formular por medios electrónicos e dirixido á Dirección Xeral de Centros e Recursos Humanos da Consellería de Educación, Universidade e Formación Profesional, as reclamacións que coide oportunas, no prazo máximo de 5 días hábiles contados a partir do día seguinte ao da súa publicación na páxina web da Consellería de Educación, Universidade e Formación Profesional, no enderezo electrónico www.edu.xunta.gal</p>
    <p>6.3. Lista definitiva do persoal admitido e excluído.</p>
    <p>As reclamacións presentadas serán aceptadas ou rexeitadas na resolución asinada electronicamente pola que se aprobe a lista definitiva de persoas admitidas e excluídas. Esta resolución publicarase na páxina web da Consellería de Educación, Universidade e Formación Profesional, no enderezo electrónico www.edu.xunta.gal</p>
    <p>O feito de figurar na relación de persoal admitido non prexulga que se lle recoñeza ao persoal interesado a posesión dos requisitos exixidos nos procedementos que se convocan mediante esta orde. Cando, da documentación que debe presentarse no caso de seren aprobados, se desprenda que non posúe algún dos requisitos, o persoal interesado decaerá de todos os dereitos que puidesen derivar da súa participación nestes procedementos. </p>
    <p>6.4. Recurso contra a lista definitiva.</p>
    <p>Contra a resolución que aprobe a lista definitiva de persoas admitidas e excluídas o persoal interesado poderá formular por medios electrónicos recurso de alzada á conselleira de Educación, Universidade e Formación Profesional, no prazo dun mes, a partir do día seguinte ao da súa publicación na páxina web da Consellería de Educación, Universidade e Formación Profesional, no enderezo electrónico www.edu.xunta.gal, segundo o disposto no artigo 122 da citada Lei 39/2015, do 1 de outubro. </p>
    <p>6.5. Reintegro dos dereitos de exame. </p>
    <p>Os dereitos de exame seranlle reintegrados, por petición do persoal interesado, ao persoal aspirante que fose excluído definitivamente da realización dos procedementos selectivos, por falta dalgún dos requisitos para tomar parte nas devanditas probas. </p>
    <p>Base sétima. <em>Órganos de selección</em></p>
    <p>7.1. Tribunais.</p>
    <p>A selección do persoal aspirante será realizada polos tribunais nomeados para o efecto, sen prexuízo do previsto nos puntos 8.3 e 9.2 desta orde respecto aos tribunais de valoración das probas previas de coñecemento do castelán e da lingua galega. </p>
    <p>7.2. Nomeamento.</p>
    <p>A Dirección Xeral de Centros e Recursos Humanos da Consellería de Educación, Universidade e Formación Profesional procederá ao nomeamento dos tribunais que xulgarán o proceso selectivo, e fará pública a súa composición no <em>Diario Oficial de Galicia</em>, agás os tribunais específicos que avaliarán a acreditación do coñecemento do castelán e do galego que se publicarán unicamente na páxina web da consellería.</p>
    <p>Poderanse nomear todos os tribunais que se xulguen necesarios. </p>
    <p>Naquelas especialidades en que o número de aspirantes o aconselle, a Dirección Xeral de Centros e Recursos Humanos poderá nomear tribunais específicos que valorarán o proceso selectivo das prazas reservadas para as persoas con discapacidade, acceso e o procedemento de adquisición doutras especialidades previsto no título II desta orde. </p>
    <p>7.3. Composición dos tribunais.</p>
    <p>Os tribunais estarán constituídos, de acordo co disposto no artigo 7 do Real decreto 276/2007, do 23 de febreiro, por persoal funcionario de carreira en activo dos corpos docentes correspondentes ou do corpo de inspectores. </p>
    <p>Na súa designación velarase polo cumprimento do principio de especialidade, polo que, cando sexa posible, a maioría dos seus membros deberán ser titulares da especialidade obxecto do proceso selectivo e tenderase á paridade entre profesoras e profesores. Non obstante, cando a porcentaxe de mulleres sexa superior ao de homes manterase esa porcentaxe na composición dos tribunais. </p>
    <p>En todo caso, os membros dos tribunais pertencerán a corpos de igual ou superior grupo ao do corpo ao cal opta o persoal aspirante. </p>
    <p>Con carácter xeral, os tribunais estarán compostos por: </p>
    <p>– Prazas do corpo de profesores de ensino secundario:</p>
    <p>Unha presidencia, designada directamente pola Dirección Xeral de Centros e Recursos Humanos da Consellería de Educación, Universidade e Formación Profesional. </p>
    <p>Catro vogais, designados/as por sorteo público mediante aplicación informática entre as persoas funcionarias de carreira do corpo de catedráticos de ensino secundario ou de profesores de ensino secundario, da especialidade correspondente, e que teñan o seu actual destino nesta. Na especialidade de Portugués, os catro vogais designaranse por sorteo público mediante aplicación informática entre o persoal funcionario de carreira dos corpos de catedráticos e profesores de escolas oficiais de idiomas desta especialidade e que teñan o seu destino actual nesta.</p>
    <p>– Prazas do corpo de profesores de escolas oficiais de idiomas:</p>
    <p>Unha presidencia, designada directamente pola Dirección Xeral de Centros e Recursos Humanos da Consellería de Educación, Universidade e Formación Profesional.</p>
    <p>Catro vogais, designados/as por sorteo público mediante aplicación informática entre o persoal funcionario de carreira dos corpos de catedráticos e profesores de escolas oficiais de idiomas da especialidade correspondente, e que teñan o seu destino actual nesta.</p>
    <p>– Prazas do corpo de profesores de música e artes escénicas:</p>
    <p>Unha presidencia, designada directamente pola Dirección Xeral de Centros e Recursos Humanos da Consellería de Educación, Universidade e Formación Profesional.</p>
    <p>Catro vogais, designados/as por sorteo público mediante aplicación informática entre o persoal funcionario de carreira do corpo de profesores de música e artes escénicas da especialidade correspondente, e que teñan o seu destino actual nesta.</p>
    <p>– Prazas do corpo de profesores técnicos de formación profesional:</p>
    <p>Unha presidencia, designada directamente pola Dirección Xeral de Centros e Recursos Humanos da Consellería de Educación, Universidade e Formación Profesional.</p>
    <p>Catro vogais, designados/as por sorteo público mediante aplicación informática entre o persoal funcionario de carreira do corpo de profesores técnicos de formación profesional da especialidade correspondente, e que teñan o seu actual destino nesta.</p>
    <p>– Prazas do corpo de mestres:</p>
    <p>Unha presidencia, designada directamente pola Dirección Xeral de Centros e Recursos Humanos da Consellería de Educación, Universidade e Formación Profesional.</p>
    <p>Catro vogais, designados/as por sorteo público mediante aplicación informática entre o persoal funcionario de carreira do corpo de mestres da especialidade correspondente, e que teñan o seu actual destino nesta.</p>
    <p>Se con posterioridade tivese que substituírse algunha persoa titular ou suplente do tribunal, a titular será substituída pola correspondente suplente ou, na súa falta, polas que a sigan segundo a orde en que figuren na disposición que as nomeou. Se non puidese actuar a persoa suplente número catro pasaríase á suplente número 1. </p>
    <p>De non poder actuar tampouco os/as vogais do tribunal suplente número 1 de cada tribunal a substitución realizarase cos/coas vogais do tribunal suplente número 2, pola mesma orde establecida no parágrafo anterior.</p>
    <p>De non poder actuar tampouco os/as suplentes, a Dirección Xeral de Centros e Recursos Humanos designará a seguinte persoa segundo a relación alfabética da especialidade, empezando pola letra a que se fai mención no último parágrafo do punto 2 da base décima da presente convocatoria.</p>
    <p>Quedará exento da participación no sorteo o persoal funcionario de carreira que preste servizos na Consellería de Educación, Universidade e Formación Profesional ou nas súas xefaturas territoriais. </p>
    <p>7.4. Tribunais suplentes.</p>
    <p>Para cada tribunal designaranse polo mesmo procedemento, cando sexa posible, dous tribunais suplentes.</p>
    <p>7.5. Sorteo público.</p>
    <p>O sorteo público terá lugar o día 22 de maio de 2019, ás 9.00 horas, na sala de xuntas da Consellería de Educación, Universidade e Formación Profesional, sita en Santiago de Compostela, San Caetano, s/n. </p>
    <p>7.6. Constitución dos tribunais. </p>
    <p>7.6.1. Logo da convocatoria do presidente ou presidenta constituiranse os tribunais no prazo máximo de cinco días desde a súa publicación no DOG e será precisa a asistencia do presidente ou presidenta titular ou, se é o caso, do ou da suplente, e de, polo menos, tres vogais, titulares ou suplentes. </p>
    <p>Na citada sesión acordarán todas as decisións que lles correspondan para o correcto desenvolvemento dos procedementos selectivos. </p>
    <p>Actuará como secretario ou secretaria o ou a vogal con menor antigüidade no corpo, agás que o tribunal acorde determinalo doutra maneira. </p>
    <p>7.6.2. Salvo que concorran circunstancias excepcionais, que serán apreciadas pola Dirección Xeral de Centros e Recursos Humanos, unha vez constituídos os tribunais só poderán actuar os membros presentes no acto de constitución e abondará coa asistencia de tres deles para a validez das sesións. Non obstante, se, chegado o momento da actuación dos tribunais, estes non puidesen actuar polo menos con tres membros, a Dirección Xeral de Centros e Recursos Humanos adoptará as medidas oportunas necesarias co fin de garantir o dereito do persoal aspirante á participación no proceso selectivo. </p>
    <p>7.6.3. A suplencia do presidente ou presidenta será autorizada pola Dirección Xeral de Centros e Recursos Humanos, segundo corresponda; a dos/das vogais, polo presidente ou presidenta que vaia actuar, tendo en conta que deberá recaer no/na vogal suplente respectivo do tribunal suplente número 1 ou, na súa falta, nos/nas que o sigan, segundo a orde en que figuren na disposición que os/as nomeou. Se non puidese constituírse así o tribunal acudirase, pola mesma orde, aos/ás vogais do tribunal suplente número 2.</p>
    <p>7.6.4. A participación nos órganos de selección ten carácter obrigatorio, de conformidade co disposto no artigo 8.3 do Real decreto 276/2007, do 23 de febreiro. Sen prexuízo do anterior, as presidencias dos tribunais concederán a suplencia, ademais de nos supostos previstos na Lei 40/2015, do 1 de outubro, a aquelas persoas que a soliciten e actuasen como membros dun tribunal de oposicións durante o ano 2015 ou seguintes, as que sexan directores ou directoras dun centro, as que teñan permiso sindical a tempo total ou aquelas persoas que estean a gozar dunha redución de xornada con anterioridade ao 1 de maio de 2019 e que continúen durante o período en que lle correspondería actuar como membro do tribunal.</p>
    <p>7.7. Abstención e recusación dos tribunais.</p>
    <p>Os membros dos tribunais absteranse de intervir se se desen as circunstancias sinaladas no artigo 23 da Lei 40/2015, do 1 de outubro, de réxime xurídico do sector público. Do mesmo xeito, de acordo co artigo 8.4 do Real decreto 276/2007, do 23 de febreiro, e o artigo 59.2 da Lei 2/2015, de emprego público de Galicia, deberán absterse de actuar aqueles membros que realizasen tarefas de preparación de aspirantes aos procedementos selectivos para calquera corpo e especialidade, nos cinco anos anteriores a esta publicación. </p>
    <p>Así mesmo, o persoal aspirante poderá recusar os membros do tribunal cando concorran as circunstancias previstas no parágrafo anterior, de acordo co artigo 24 da Lei 40/2015, do 1 de outubro. </p>
    <p>7.8. Categoría dos tribunais e comisións da avaliación da fase de prácticas.</p>
    <p>Para os efectos previstos no artigo 26.2 do Decreto 144/2001, do 7 de xuño (DOG do 25 de xuño), estes tribunais considéranse incluídos na categoría primeira. </p>
    <p>7.9. Indemnizacións por razón do servizo.</p>
    <p>Os tribunais terán dereito ás indemnizacións por razón do servizo previstas na normativa vixente. </p>
    <p>7.10. Funcións dos tribunais.</p>
    <p>Os tribunais, con plena autonomía funcional, serán responsables da obxectividade do procedemento e garantirán o cumprimento das bases da convocatoria. </p>
    <p>Correspóndelles aos tribunais: </p>
    <p>a) A elaboración dos exercicios a que se refiren as bases décimo segunda e décimo terceira.</p>
    <p>b) A determinación dos criterios de actuación. </p>
    <p>c) A determinación e publicidade dos criterios de avaliación, antes do inicio da primeira parte da proba ou da primeira parte da primeira proba.</p>
    <p>d) A valoración dos méritos da fase de concurso.</p>
    <p>e) A cualificación das distintas probas da fase de oposición.</p>
    <p>f) A agregación das puntuacións da fase de concurso ás adxudicadas na fase de oposición, a ordenación do persoal aspirante e a elaboración das listas do persoal aspirante que superase ambas as fases. </p>
    <p>g) A declaración do persoal aspirante que superou as fases de concurso e oposición e resulte seleccionado, a publicación das listas correspondentes a el, así como a súa elevación á Dirección Xeral de Centros e Recursos Humanos. </p>
    <p>h) A elaboración do expediente administrativo cubrindo os modelos que lles sexan facilitados pola Dirección Xeral de Centros e Recursos Humanos. Deberán facer uso das aplicacións informáticas que se poñan á súa disposición, mantendo actualizados os datos para aseguraren o desenvolvemento do procedemento. </p>
    <p>A actuación dos tribunais axustarase en todo o proceso ao disposto na Lei 39/2015, do 1 de outubro, do procedemento administrativo común das administracións públicas, e na Lei 40/2015, do 1 de outubro, de réxime xurídico do sector público.</p>
    <p>7.11. Adaptación de tempo e medios.</p>
    <p>As persoas con discapacidade que desexen solicitar adaptación de tempo e medios para realizar os exercicios deberán marcar o recadro correspondente e manifestarán, no espazo establecido para esta finalidade na propia solicitude, a discapacidade que padecen e a petición concreta que realizan. Así mesmo, deberán achegar coa solicitude e por medios electrónicos a documentación acreditativa da discapacidade que xustifique a necesidade de adaptación.</p>
    <p>Os tribunais cualificadores adoptarán as medidas necesarias para que o persoal aspirante con discapacidade goce de similares oportunidades para a realización das probas que o resto do persoal participante. Neste sentido, estableceranse, para as persoas con discapacidade que o soliciten, as adaptacións posibles de tempo e medios para a súa realización, conforme as instrucións dadas pola Consellería de Educación, Universidade e Formación Profesional. </p>
    <p>A Consellería de Educación, Universidade e Formación Profesional comunicará a cada persoa interesada a adaptación ou adaptacións autorizadas. </p>
    <p>Base oitava. <em>Proba de acreditación de coñecemento do castelán para persoas que non posúan a nacionalidade española </em></p>
    <p>8.1. As persoas que non poidan acreditar o coñecemento do castelán de acordo co establecido na base 3.2.1.d) deberán realizar unha proba, na cal se comprobará que posúen un nivel adecuado de comprensión escrita desta lingua. A proba de acreditación do coñecemento do castelán terá lugar o día 7 de xuño de 2019, ás 17.00 horas, no IES As Fontiñas (rúa Estocolmo, 5, Santiago de Compostela).</p>
    <p>8.2. O contido da proba de acreditación do coñecemento do castelán axustarase ao disposto no Real decreto 1137/2002, do 31 de outubro, polo que se regulan os diplomas de español como lingua estranxeira (DELE) (BOE do 8 de novembro), modificado polo Real decreto 264/2008, do 22 de febreiro.</p>
    <p>8.3. Tribunal de valoración.</p>
    <p>A valoración da proba realizaraa un tribunal designado por resolución da Dirección Xeral de Centros e Recursos Humanos composto por: </p>
    <p>Unha presidencia, designada directamente pola Dirección Xeral de Centros e Recursos Humanos da Consellería de Educación, Universidade e Formación Profesional. </p>
    <p>Catro vogais, designados/as por sorteo público mediante aplicación informática entre o persoal funcionario de carreira do corpo de catedráticos de ensino secundario ou de profesores de ensino secundario, da especialidade de Lingua Castelá e Literatura, e que teñan o seu actual destino nesta.</p>
    <p>Da mesma maneira designaranse dous tribunais suplentes. </p>
    <p>8.4. Valoración da proba.</p>
    <p>O tribunal valorará esta proba de apto/a ou non apto/a. Quedarán excluídas do procedemento selectivo as persoas non aptas. </p>
    <p>Rematada a realización da proba, o tribunal fará pública a valoración do persoal aspirante no taboleiro de anuncios do centro en que actuase, así como na páxina web<br>http://www.edu.xunta.es/oposicions e elevaraa á Dirección Xeral de Centros e Recursos Humanos, para a súa incorporación ao expediente. </p>
    <p>Base novena. <em>Acreditación do coñecemento do galego </em></p>
    <p>9.1. As persoas que non poidan acreditar o coñecemento do galego de acordo co establecido na base 3.2.1.c) deberán realizar unha proba. </p>
    <p>Sen prexuízo do anterior, estarán exentas tamén de realizar a proba de coñecemento do galego as persoas que se presenten ao proceso selectivo no corpo de profesores de ensino secundario, na especialidade de Lingua Galega e Literatura, os que se presenten pola quenda de promoción interna e teñan destino definitivo na Comunidade Autónoma de Galicia, e o persoal funcionario de carreira que se presente para a adquisición doutra especialidade.</p>
    <p>Esta proba, que se levará a cabo de forma escrita, terá lugar o día 7 de xuño de 2019, ás 18.00 horas, no IES As Fontiñas (rúa Estocolmo, 5, Santiago de Compostela) e consistirá na resposta a varias cuestións sobre o temario de lingua galega que figura como anexo IV e nunha tradución do castelán para o galego. </p>
    <p>9.2. Tribunais de valoración.</p>
    <p>A valoración da proba realizaraa o tribunal designado por resolución da Dirección Xeral de Centros e Recursos Humanos, composto por: </p>
    <p>Unha presidencia, designada directamente pola Dirección Xeral de Centros e Recursos Humanos da Consellería de Educación, Universidade e Formación Profesional. </p>
    <p>Catro vogais, designados/as por sorteo público mediante aplicación informática entre o persoal funcionario de carreira do corpo de catedráticos de ensino secundario ou de profesores de ensino secundario, da especialidade de Lingua Galega e Literatura, e que estean destinados nesta. </p>
    <p>Da mesma maneira designaranse dous tribunais suplentes. </p>
    <p>9.3. Valoración da proba.</p>
    <p>O tribunal valorará esta proba de apto/a e non apto/a. Quedarán excluídas do procedemento selectivo as persoas cualificadas como non aptas. </p>
    <p>Rematada a realización da proba, o tribunal fará pública a valoración do persoal aspirante no taboleiro de anuncios do centro en que actuase, así como no páxina web<br>http://www.edu.xunta.es/oposicions e elevaraa á Dirección Xeral de Centros e Recursos Humanos, para a súa incorporación ao expediente. </p>
    <p>Base décima. <em>Comezo e desenvolvemento do procedemento selectivo </em></p>
    <p>10.1. Comezo. </p>
    <p>O procedemento selectivo dará comezo o día 22 de xuño de 2019. </p>
    <p>10.2. Orde de actuación.</p>
    <p>En primeiro lugar será realizada a primeira proba polo persoal aspirante polo sistema de ingreso libre.</p>
    <p>A continuación, a actuación do persoal aspirante, cando non sexa simultánea, será realizada pola seguinte orde: </p>
    <p>a) Se é o caso, aspirantes que concorran polo procedemento de adquisición doutra especialidade, pola orde que se establece no último parágrafo desta base.</p>
    <p>b) Persoal aspirante que concorra pola quenda de prazas reservadas a persoal funcionario dos corpos e escalas docentes clasificadas no subgrupo A2, por orde alfabética, de acordo coas normas do último parágrafo desta base sen prexuízo do establecido para a parte práctica na base décimo quinta da presente convocatoria.</p>
    <p>c) Persoal aspirante que concorra pola quenda de prazas reservadas para persoas con discapacidade, de acordo coas normas do último parágrafo desta base.</p>
    <p>d) Restantes aspirantes.</p>
    <p>A orde de actuación do persoal aspirante iniciarase alfabeticamente por quen teña como inicial do primeiro apelido a letra Q conforme o sorteo feito pola Consellería de Facenda no ano 2019, e publicado no <em>Diario Oficial de Galicia</em> número 25, do 5 de febreiro de 2019. Os tribunais que non conten con persoal aspirante cuxo apelido empece pola letra indicada iniciarán a orde de actuación coa letra ou letras seguintes. </p>
    <p>10.3. Citación do persoal aspirante.</p>
    <p>10.3.1. O persoal aspirante será convocado, a través da páxina web da Consellería de Educación, Universidade e Formación Profesional, no enderezo electrónico<br>http://www.edu.xunta.es/oposicions para a realización da proba, de ser o caso, da acreditación do coñecemento do castelán, da proba de coñecementos da lingua galega, do acto de presentación e as dúas partes que integran a primeira proba prevista na base décimo segunda e seguintes desta convocatoria, con cinco días hábiles de antelación, como mínimo, indicando a data, a hora e o lugar en que se realizarán estes actos. </p>
    <p>10.3.2. O persoal aspirante será convocado para cada parte de cada proba en único chamamento e será excluído do proceso selectivo quen non compareza, agás nos casos de forza maior debidamente xustificados e libremente apreciados polo tribunal. </p>
    <p>10.3.3. Unha vez comezado o procedemento selectivo, os tribunais deberán facer públicos os sucesivos chamamentos ao persoal aspirante nos locais en que teñan lugar as probas e na páxina web da Consellería de Educación, Universidade e Formación Profesional, no enderezo electrónico http://www.edu.xunta.es/oposicions, con 24 horas, como mínimo, de antelación. </p>
    <p>10.4. Identificación do persoal aspirante.</p>
    <p>O tribunal poderá requirir en calquera momento o persoal aspirante para que acredite a súa identidade. </p>
    <p>10.5. Exclusión do persoal aspirante.</p>
    <p>Se en calquera momento do proceso selectivo os tribunais teñen coñecemento de que algunha persoa aspirante non posúe algún dos requisitos exixidos por esta convocatoria, despois de audiencia á persoa interesada, deberán propoñer a súa exclusión ao director xeral de Centros e Recursos Humanos, comunicándolle, así mesmo, as inexactitudes ou falsidades formuladas pola persoa aspirante na solicitude de admisión ás probas selectivas, para os efectos que procedan. </p>
    <p>Así mesmo, os tribunais teñen a facultade de poder excluír do procedemento selectivo aquela persoa aspirante que leve a cabo calquera actuación de tipo fraudulento durante a realización dos exercicios. </p>
    <p>Contra a exclusión, a persoa aspirante poderá formular recurso de alzada perante a conselleira de Educación, Universidade e Formación Profesional. </p>
    <p>10.6. Idiomas modernos.</p>
    <p>Todas as probas correspondentes ás especialidades de idiomas modernos se desenvolverán no idioma correspondente.</p>
    <p>10.7. Acto de presentación.</p>
    <p>O acto de presentación, de asistencia obrigatoria para todas as persoas aspirantes dos procedementos selectivos, celebrarase o día 22 de xuño de 2019, ás 9.00 horas. Este acto de presentación, que terá lugar con posterioridade á realización das probas de coñecemento do castelán e da lingua galega, ten carácter personalísimo e, en consecuencia, non se admitirán acreditacións nin poderes de representación. </p>
    <p>As persoas aspirantes que non asistan ao dito acto decaerán nos seus dereitos e serán excluídas do procedemento, agás nos casos de forza maior debidamente xustificados e libremente apreciados polo tribunal; igualmente, será motivo de exclusión o feito de presentarse nun tribunal ao cal non se estea adscrito. </p>
    <p>Se este acto de presentación ou a realización dalgunha das partes da proba coincide co ingreso hospitalario dalgunha das aspirantes ou do informe facultativo se deduce a imposibilidade de asistir ao acto de presentación ou á realización da proba por causas derivadas do embarazo, o tribunal adoptará as medidas oportunas para impedir a discriminación por razón de sexo. </p>
    <p>Neste acto de presentación os tribunais identificarán as persoas aspirantes, que deberán ir provistas do documento nacional de identidade ou documento similar que acredite a identidade. Darán as instrucións que consideren convenientes e aclararán as dúbidas suscitadas para o mellor desenvolvemento do procedemento selectivo. </p>
    <p>Base décimo primeira. <em>Sistema de selección</em></p>
    <p>11.1. Sistema selectivo.</p>
    <p>O sistema de ingreso e acceso na función pública docente será o de concurso-oposición. No sistema de ingreso existirá, ademais, unha fase de prácticas que formará parte do proceso selectivo. </p>
    <p>11.2. Temarios.</p>
    <p>– Corpo de profesores de ensino secundario:</p>
    <p>Nas especialidades de Filosofía, Lingua Castelá e Literatura, Xeografía e Historia, Matemáticas, Física e Química, Bioloxía e Xeoloxía, Francés, Inglés, Portugués, Educación Física e Tecnoloxía: anexo III da Orde do 9 de setembro de 1993, do Ministerio de Educación (BOE núm. 226, do 21 de setembro).</p>
    <p>Nas especialidades de Administración de Empresas, Economía, Formación e Orientación Laboral, Informática, Organización e Procesos de Mantemento de Vehículos, Organización e Proxectos de Fabricación Mecánica, Procesos na Industria Alimentaria e Sistemas Electrónicos: anexo I da Orde do 1 de febreiro de 1996 (BOE núm. 38, do 13 de febreiro).</p>
    <p>Na especialidade de Lingua Galega e Literatura: Orde do 1 de marzo de 1995 (DOG núm. 56, do 21 de marzo).</p>
    <p>– Corpo de profesores técnicos de formación profesional: anexo II da Orde do 1 de febreiro de 1996 (BOE núm. 38, do 13 de febreiro).</p>
    <p>– Corpo de mestres:</p>
    <p>Anexo I da Orde do 9 de setembro de 1993, do Ministerio de Educación (BOE núm. 226, do 21 de setembro). </p>
    <p>Para a especialidade de educación primaria: Orden ECI/592/2007, do 12 de marzo (BOE núm. 64, do 15 de marzo).</p>
    <p>– Corpo de profesores de escolas oficiais de idiomas:</p>
    <p>Anexo VI da Orde do 9 de setembro de 1993, do Ministerio de Educación (BOE núm. 226, do 21 de setembro).</p>
    <p>– Corpo de profesores de música e artes escénicas:</p>
    <p>Orde ECD/1753/2015, do 25 de agosto (BOE do 28 de agosto).</p>
    <p>11.3. Fase de concurso.</p>
    <p>11.3.1. Presentación de méritos ante o tribunal do persoal aspirante.</p>
    <p>Nesta fase, que en ningún caso terá carácter eliminatorio, valoraranse os méritos que concorran no persoal aspirante ata finalizar o prazo de presentación de solicitudes sinalado no punto 7 da base terceira, conforme o baremo que se inclúe como anexo II e III desta convocatoria, segundo se trate de persoal aspirante ao ingreso aos corpos de profesores de ensino secundario, profesores de escolas oficiais de idiomas, profesores de música e artes escénicas, profesores técnicos de formación profesional e mestres ou acceso ao corpo de profesores de ensino secundario. </p>
    <p>A alegación dos méritos deberá efectuarse a través da páxina web da Dirección Xeral de Centros e Recursos Humanos, no seguinte enderezo http://www.edu.xunta.es/oposicions, e imprimirse o documento que relaciona os méritos.</p>
    <p>A documentación acreditativa dos méritos alegados xunto co documento que os relaciona deberán ser presentados só polo seguinte persoal: </p>
    <p>– Persoal aspirante a ingresar nos corpos de profesores de ensino secundario, profesores de escolas oficiais de idiomas, profesores de música e artes escénicas, profesores técnicos de formación profesional e mestres que supere a primeira proba.</p>
    <p>– Persoal aspirante a acceder ao corpo de profesores de ensino secundario que supere a proba.</p>
    <p>Esta documentación debe presentarse na forma que se establece nos anexos II e III desta orde e no prazo que estableza o propio tribunal ao publicar a resolución que faga pública a relación de persoal aspirante que superou a primeira proba no taboleiro de anuncios da sede de actuación e no enderezo electrónico http://www.edu.xunta.es/oposicions</p>
    <p>No caso do persoal aspirante a acceder ao corpo de profesores de ensino secundario pola quenda de promoción do subgrupo A2 ao subgrupo A1, relacionará todos os méritos que alegue e acreditará documentalmente unicamente aqueles méritos que non consten na base de datos de profesorado.</p>
    <p>Independentemente da data de presentación ante o tribunal da citada documentación, todos os méritos alegados deben posuírse na data en que finalice o prazo de presentación de solicitudes.</p>
    <p>A documentación acreditativa dos méritos de cada aspirante quedará baixo a custodia da presidencia do tribunal, que a entregará á Dirección Xeral de Centros e Recursos Humanos, unha vez finalizado o procedemento selectivo, xunto co expediente administrativo.</p>
    <p>11.3.2. Puntuación provisional da fase de concurso e prazo de reclamacións.</p>
    <p>A valoración dos méritos realizaraa o tribunal tendo en conta o disposto nos anexos II e III segundo se trate de aspirantes da quenda libre dos corpos de profesores de ensino secundario, profesores de escolas oficiais de idiomas, profesores de música e artes escénicas, profesores técnicos de formación profesional e mestres, ou da quenda de acceso para persoal docente do subgrupo A2 ao A1. </p>
    <p>A puntuación provisional da fase de concurso, por epígrafes, publicárase no taboleiro de anuncios da sede de actuación do tribunal e, para os efectos informativos, na páxina web da Consellería de Educación, Universidade e Formación Profesional no enderezo electrónico http://www.edu.xunta.es/oposicions. Contra ela poderá presentarse reclamación perante o propio tribunal, mediante escrito dirixido ao tribunal, no prazo de tres días hábiles contados desde o día seguinte ao da súa publicación. </p>
    <p>11.3.3. Puntuación definitiva.</p>
    <p>Resoltas as reclamacións contra a resolución provisional, o tribunal fará pública a puntuación definitiva da fase de concurso no taboleiro de anuncios da sede de actuación e no enderezo electrónico http://www.edu.xunta.es/oposicions. Soamente é preceptivo publicar a puntuación definitiva da fase de concurso do persoal aspirante que supere a fase de oposición. </p>
    <p>11.3.4. Recurso de alzada.</p>
    <p>Contra a resolución que fará publicas as puntuacións definitivas da fase de concurso poderase formular recurso de alzada, no prazo dun mes, ante o director xeral de Centros e Recursos Humanos da Consellería de Educación, Universidade e Formación Profesional. </p>
    <p>Base décimo segunda. <em>Desenvolvemento da fase de oposición de ingreso no corpo de profesores de ensino secundario, profesores de escolas oficiais de idiomas, profesores de música e artes escénicas, e no corpo de profesores técnicos de formación profesional, tanto pola quenda libre como pola reserva de persoas con discapacidade</em></p>
    <p>Nesta fase valorarase a posesión dos coñecementos específicos, científicos e técnicos da especialidade docente a que opta o persoal aspirante, así como a aptitude pedagóxica e o dominio das técnicas necesarias para o exercicio docente.</p>
    <p>12.1. De conformidade co establecido no artigo 20.2 do Real decreto 276/2007, do 23 de febreiro, o persoal aspirante ás especialidades de Francés, Inglés e Portugués deberá desenvolver as probas no idioma correspondente. </p>
    <p>12.2. As dúas partes que integran a primeira proba poderán realizarse no mesmo día. As dúas partes que integran a segunda proba realizaranse nunha mesma sesión.</p>
    <p>12.3. Primeira proba. Esta proba terá por obxecto a demostración dos coñecementos específicos da especialidade docente a que se opta, e constará de dúas partes que serán valoradas conxuntamente:</p>
    <p>12.3.1. Parte A: incluirá unha proba práctica consistente na realización dunha serie de exercicios, que poderán ser por escrito, que se axustará, para cada especialidade, ao disposto no anexo V desta orde, e que permitirá comprobar que o persoal aspirante posúe a formación científica e o dominio das habilidades técnicas correspondentes á especialidade a que se opte. O tempo asignado para a realización desta proba será establecido polos tribunais.</p>
    <p>12.3.2. Parte B: consistirá no desenvolvemento por escrito dun tema elixido polo persoal aspirante de entre o número de temas que a continuación se relaciona, dos temarios que compoñen o temario oficial de cada especialidade, extraídos ao chou polo tribunal:</p>
    <p>– Corpos de profesores de ensino secundario, profesores de escolas oficiais de idiomas e profesores técnicos de formación profesional: deberá elixirse entre cinco temas.</p>
    <p>– Corpo de profesores de música e artes escénicas: deberá elixirse entre catro temas.</p>
    <p>O persoal aspirante disporá de dúas horas para a realización desta parte da primeira proba.</p>
    <p>Ao efectuarse a primeira e segunda parte da proba por escrito procederase a súa lectura conxunta e a cualificación de cada parte realizarase por separado.</p>
    <p>12.3.3. Cualificación da primeira proba.</p>
    <p>A primeira parte e a segunda parte da proba cualificaranse de 0 a 10 puntos e ponderarase do seguinte xeito:</p>
    <p>– Parte A: a cualificación ponderada desta parte calcularase multiplicando por 0,6 a cualificación obtida.</p>
    <p>– Parte B: a cualificación ponderada desta parte calcularase multiplicando por 0,4 a cualificación obtida.</p>
    <p>Para superar esta proba o persoal aspirante deberá obter unha puntuación de polo menos o 25 % do valor de cada unha das partes da proba e unha puntuación total, resultado de sumar as puntuacións ponderadas correspondentes ás dúas partes, igual ou superior a 5 puntos. Finalizada esta proba, os tribunais exporán no taboleiro de anuncios do local onde se realizou e no enderezo electrónico http://www.edu.xunta.es/oposicions as puntuacións obtidas polo persoal aspirante que a superou.</p>
    <p>12.4. Segunda proba. </p>
    <p>O persoal aspirante que superou a primeira proba realizará esta segunda proba, que terá por obxecto a comprobación da aptitude pedagóxica do persoal aspirante e do seu dominio das técnicas necesarias para o exercicio docente. A proba componse de dúas partes:</p>
    <p>• Parte A: presentación e defensa dunha programación didáctica.</p>
    <p>A programación didáctica fará referencia ao currículo dunha materia ou módulo relacionado coa especialidade por que se participa, na cal deberán especificarse os obxectivos, as competencias, os contidos, a metodoloxía didáctica, os estándares e resultados de aprendizaxe avaliables, os criterios de avaliación, así como a atención do alumnado con necesidades específicas de apoio educativo. Esta programación corresponderase cun curso escolar dun dos niveis ou etapas educativas en que o profesorado da especialidade teña atribuída competencia docente para impartilo, elixido pola persoa candidata, e deberá organizarse en unidades didácticas de tal maneira que cada unha delas se poida desenvolver completamente no tempo asignado para a súa exposición; en calquera caso, unha programación para un curso escolar deberá conter, como mínimo, 15 unidades didácticas que deberán estar enumeradas, e terá, sen incluír anexos, unha extensión máxima de 60 folios, formato DIN-A4, escritos a unha soa cara e dobre espazo interlineal, con letra tipo arial, sen comprimir, tamaño de 12 puntos. No caso das especialidades propias da formación profesional, a programación axustarase ao contido das táboas establecido no anexo XIII da Orde do 12 de xullo de 2011 pola que se regulan o desenvolvemento, a avaliación e a acreditación académica do alumnado das ensinanzas de formación profesional inicial ou calquera dos modelos incorporados na aplicación informática actualizada dispoñible nos centros educativos, e deberá conter un mínimo de 4 unidades didácticas.</p>
    <p>Na extensión máxima de 60 folios non se computará a portada nin a contraportada. Si se computará o índice. </p>
    <p>Resultará excluído do procedemento selectivo o persoal aspirante cuxa programación non se axuste ao establecido nos parágrafos anteriores. En ningún caso poderán excluírse as persoas aspirantes por deficiencias no contido da programación. </p>
    <p>As programacións versarán sobre os seguintes currículos:</p>
    <p>No caso das especialidades con competencia docente na educación secundaria obrigatoria e no bacharelato: Decreto 86/2015, do 25 de xuño, polo que se establece o currículo da educación secundaria obrigatoria e do bacharelato na Comunidade Autónoma de Galicia.</p>
    <p>No caso das especialidades específicas de formación profesional, os publicados no <em>Diario Oficial de Galicia</em> no momento da publicación desta orde ou, de ser o caso, os aplicables na comunidade autónoma. </p>
    <p>No caso da especialidade de Inglés do corpo de profesores de escolas oficiais de idiomas: Decreto 81/2018, do 19 de xullo, polo que se establece o currículo dos niveis básico A1, básico A2, intermedio B1, intermedio B2, avanzado C1 e avanzado C2 das ensinanzas de idiomas de réxime especial na Comunidade Autónoma de Galicia.</p>
    <p>No caso das especialidades correspondentes ao corpo de profesores de música e artes escénicas: Decreto 203/2007, do 27 de setembro, polo que se establece o currículo das ensinanzas profesionais de réxime especial de música.</p>
    <p>A programación deberá entregala ao tribunal o persoal aspirante que supere a primeira proba no centro en que están actuando, no prazo que estableza o tribunal ao publicar as cualificacións da primeira proba.</p>
    <p>• Parte B: preparación e exposición oral dunha unidade didáctica ante o tribunal.</p>
    <p>A parte B da proba consistirá na preparación e exposición oral dunha unidade didáctica. A preparación e exposición oral, ante o tribunal, dunha unidade didáctica poderá estar relacionada coa programación presentada pola persoa aspirante ou elaborada a partir do temario oficial da especialidade. No primeiro caso, a persoa aspirante elixirá o contido da unidade didáctica de entre tres extraídas ao chou por ela mesma, da súa programación. No segundo caso, a persoa aspirante elixirá o contido dunha unidade didáctica dun tema de entre tres extraídos ao chou por ela mesma, do temario oficial da especialidade. Na elaboración da citade unidade didáctica deberán concretarse os obxectivos de aprendizaxe que perseguen con ela, os seus contidos, as actividades de ensino e aprendizaxe que se van formular na aula e os seus procedementos de avaliación.</p>
    <p>O persoal aspirante disporá dunha hora para a preparación da unidade didáctica, e poderá utilizar o material que considere oportuno, sen posibilidade de conexión co exterior, polo que o material que vaia utilizar non poderá ser susceptible da dita conexión (ordenadores portátiles, teléfonos móbiles, etc.).</p>
    <p>Para a exposición, o persoal aspirante poderá utilizar o material auxiliar que considere oportuno e que deberá achegar el mesmo, sempre que sexa aprobado polo tribunal, así como un guión que non excederá unha páxina e que se entregará ao tribunal ao final da exposición.</p>
    <p>O persoal aspirante disporá dun tempo máximo dunha hora para a defensa oral da programación, a exposición da unidade didáctica e posterior debate ante o tribunal. O persoal aspirante iniciará a súa exposición coa defensa da programación didáctica presentada, que non poderá exceder os vinte minutos, e a continuación realizará a exposición da unidade didáctica, que non excederá os trinta minutos. A duración do debate, se é o caso, non poderá exceder os dez minutos.</p>
    <p>12.5. Cualificación da segunda proba.</p>
    <p>Esta segunda proba valorarase globalmente de cero a dez puntos, de acordo cos criterios contidos nas rúbricas que se publican como anexos X e XI segundo corresponda, e o persoal aspirante deberá alcanzar, para a súa superación, unha puntuación igual ou superior a cinco puntos.</p>
    <p>A primeira parte e a segunda parte da segunda proba ponderaranse do seguinte xeito:</p>
    <p>– Parte A: a cualificación ponderada desta parte calcularase multiplicando por 0,4 a cualificación obtida.</p>
    <p>– Parte B: a cualificación ponderada desta parte calcularase multiplicando por 0,6 a cualificación obtida.</p>
    <p>12.6. Cualificación da fase de oposición.</p>
    <p>A cualificación correspondente a esta fase de oposición será a media aritmética das puntuacións obtidas nas dúas probas que a integran cando ambas fosen superadas.</p>
    <p>12.7. Cualificación do tribunal. </p>
    <p>A cualificación de cada parte da proba correspondente á fase de oposición será a media aritmética das puntuacións de todos os membros presentes no tribunal, debendo calculalas con aproximación de ata dez milésimas, para evitar no posible que se produzan empates. Cando entre as puntuacións outorgadas polos membros do tribunal exista unha diferenza de tres ou máis enteiros serán automaticamente excluídas as cualificacións máxima e mínima, calculándose a puntuación media entre as cualificacións restantes. No caso de empate entre cualificacións máximas ou mínimas, unicamente será excluída unha delas. </p>
    <p>Estas cualificacións individuais de cada membro do tribunal faranse constar no expediente administrativo. </p>
    <p>Base décimo terceira. <em>Desenvolvemento da fase de oposición de ingreso no corpo de mestres tanto pola quenda libre como pola reserva de persoas con discapacidade</em></p>
    <p>13.1. De conformidade co establecido no artigo 20.2 do Real decreto 276/2007, do 23 de febreiro, o persoal aspirante á especialidade de Lingua Estranxeira: Inglés ou Francés deberá desenvolver as probas neste idioma.</p>
    <p>13.2. As dúas partes que integran a primeira proba deberán realizarse no mesmo día. As dúas partes que integran a segunda proba realizaranse nunha mesma sesión.</p>
    <p>13.3. Primeira proba. Esta proba terá por obxecto a demostración dos coñecementos específicos da especialidade docente a que se opta e constará de dúas partes que serán valoradas conxuntamente:</p>
    <p>13.3.1. Parte A: incluirá unha proba práctica consistente na realización dunha serie de exercicios por escrito que se axustará, para cada especialidade, ao disposto no anexo V desta orde, e que permitirá comprobar que o persoal aspirante posúe a formación científica e o dominio das habilidades técnicas correspondentes á especialidade a que se opte. O tempo asignado para a realización desta proba será establecido polos tribunais.</p>
    <p>13.3.2. Parte B: consistirá no desenvolvemento por escrito dun tema elixido polo aspirante de entre tres temas dos temarios que compoñen o temario oficial de cada especialidade, extraídos ao chou polo tribunal.</p>
    <p>O persoal aspirante disporá de dúas horas para a realización desta parte da primeira proba.</p>
    <p>No suposto de que a primeira parte da proba se realice por escrito procederase á súa lectura conxunta coa segunda e a cualificación de cada parte realizarase por separado. </p>
    <p>13.3.3. Cualificación da primeira proba.</p>
    <p>A primeira parte e a segunda parte da proba cualificaranse de 0 a 10 puntos e ponderaranse do seguinte xeito:</p>
    <p>– Parte A: a cualificación ponderada desta parte calcularase multiplicando por 0,6 a cualificación obtida.</p>
    <p>– Parte B: a cualificación ponderada desta parte calcularase multiplicando por 0,4 a cualificación obtida.</p>
    <p>Para superar esta proba o persoal aspirante deberá obter unha puntuación de, polo menos, o 25 % do valor de cada unha das partes da proba e unha puntuación total, resultado de sumar as puntuacións ponderadas correspondentes ás dúas partes, igual ou superior a 5 puntos. Finalizada esta proba, os tribunais exporán no taboleiro de anuncios do local onde se realizou e no enderezo electrónico http://www.edu.xunta.es/oposicions as puntuacións obtidas polo persoal aspirante que a superou.</p>
    <p>13.4. Segunda proba nas especialidades de Educación Infantil, Lingua Estranxeira: Francés, Lingua Estranxeira: Inglés, Música, Educación Física e Educación Primaria. Proba de aptitude pedagóxica.</p>
    <p>O persoal aspirante que superou a primeira proba realizará esta segunda proba, que terá por obxecto a comprobación da aptitude pedagóxica do persoal aspirante e do seu dominio das técnicas necesarias para o exercicio docente. A proba componse de dúas partes:</p>
    <p>Parte A: presentación e defensa dunha programación didáctica.</p>
    <p>A programación didáctica fará referencia ao currículo dunha área relacionado coa especialidade por que se participa, na cal deberán especificarse, no caso de educación infantil, os obxectivos, contidos, criterios de avaliación e metodoloxía, así como a atención do alumnado con necesidades específicas de apoio educativo, e nas restantes especialidades os obxectivos, as competencias, os contidos, a metodoloxía didáctica, os estándares e resultados de aprendizaxe avaliables, os criterios de avaliación, así como a atención do alumnado con necesidades específicas de apoio educativo. Esta programación corresponderase cun curso escolar da etapa educativa en que o profesorado da especialidade teña atribuída competencia docente para impartilo, elixido pola persoa candidata, e deberá organizarse en unidades didácticas de tal maneira que cada unha delas se poida desenvolver completamente no tempo asignado para a súa exposición; en calquera caso, unha programación para un curso escolar deberá conter, como mínimo, 15 unidades didácticas que deberán estar enumeradas, e terá, sen incluír anexos, unha extensión máxima de 60 folios, formato DIN-A4, escritos a unha soa cara e dobre espazo interlineal, con letra tipo arial, sen comprimir, tamaño de 12 puntos. </p>
    <p>Na extensión máxima de 60 folios non se computará a portada nin a contraportada. Si se computará o índice. </p>
    <p>Resultará excluído do procedemento selectivo o persoal aspirante cuxa programación non se axuste ao establecido nos parágrafos anteriores. En ningún caso poderán excluírse as persoas aspirantes por deficiencias no contido da programación. </p>
    <p>As programacións versarán sobre os currículos aprobados polo Decreto 105/2014, do 4 de setembro, polo que se establece o currículo da educación primaria na Comunidade Autónoma de Galicia, e para a especialidade de Educación Infantil, o Decreto 330/2009, do 4 de xuño, polo que se establece o currículo da educación infantil na Comunidade Autónoma de Galicia, e para a especialidade de Idioma Estranxeiro: Francés, o Real decreto 126/2014, do 28 de febreiro (BOE núm. 52, do 1 de marzo).</p>
    <p>A programación deberá entregarlla ao tribunal o persoal aspirante que supere a primeira proba no centro en que están actuando, no prazo que estableza o tribunal ao publicar as cualificacións da primeira proba.</p>
    <p>Parte B: preparación e exposición oral dunha unidade didáctica ante o tribunal.</p>
    <p>A parte B da proba consistirá na preparación e exposición oral dunha unidade didáctica. A preparación e exposición oral, ante o tribunal, dunha unidade didáctica poderá estar relacionada coa programación presentada polo aspirante ou elaborada a partir do temario oficial da especialidade. No primeiro caso, o persoal aspirante elixirá o contido da unidade didáctica de entre tres extraídas ao chou por el mesmo da súa programación. No segundo caso, o persoal aspirante elixirá o contido dunha unidade didáctica dun tema de entre tres extraídos ao chou por el mesmo, do temario oficial da especialidade. Na elaboración da citada unidade didáctica deberán concretarse os obxectivos de aprendizaxe que perseguen con ela, as competencias, os seus contidos, os estándares e resultados de aprendizaxe avaliables e as actividades de ensino e aprendizaxe que se van formular na aula.</p>
    <p>O persoal aspirante disporá dunha hora para a preparación da unidade didáctica, e poderá utilizar o material que considere oportuno, sen posibilidade de conexión co exterior, polo que o material que vaia utilizar non poderá ser susceptible da dita conexión (ordenadores portátiles, teléfonos móbiles, etc.).</p>
    <p>Para a exposición, o persoal aspirante poderá utilizar o material auxiliar que considere oportuno e que deberá achegar el mesmo, sempre que sexa aprobado polo tribunal, así como un guión que non excederá dunha páxina e que se entregará ao tribunal ao final desta.</p>
    <p>O persoal aspirante disporá dun tempo máximo dunha hora para a defensa oral da programación, a exposición da unidade didáctica e posterior debate ante o tribunal. O persoal aspirante iniciará a súa exposición coa defensa da programación didáctica presentada, que non poderá exceder os vinte minutos, e a continuación realizará a exposición da unidade didáctica, que non excederá os trinta minutos. A duración do debate, se é o caso, non poderá exceder os dez minutos.</p>
    <p>13.5. Segunda proba nas especialidades de Pedagoxía Terapéutica e Audición e Linguaxe. Proba de aptitude pedagóxica.</p>
    <p>No caso de Pedagoxía Terapéutica e Audición e Linguaxe, esta segunda proba terá por obxecto a comprobación da aptitude pedagóxica do persoal aspirante e o seu dominio das técnicas necesarias para o exercicio da súa función de asesoramento e orientación educativa. Consistirá na presentación dun plan de apoio para o alumnado con necesidade específica de apoio educativo e na elaboración e exposición oral dun programa de intervención.</p>
    <p>Parte A: o plan de apoio para o alumnado con necesidade específica de apoio educativo deberá conter, como mínimo, seis programas de intervención e basearse na normativa vixente e nas necesidades do alumnado, do centro e do contexto, e recollerá obxectivos, contidos, actividades, estratexias metodolóxicas, recursos materiais, humanos e organizativos, temporalización das accións, avaliación e propostas de mellora. Neste plan deberá prestarse especial relevancia á actuación do persoal aspirante como profesor de apoio.</p>
    <p>O plan de apoio para o alumnado con necesidade específica de apoio educativo, que terá as mesmas características establecidas para a programación didáctica, deberán entregalo ao tribunal aqueles que superen a primeira proba, no centro en que están actuando e no prazo que estableza o tribunal ao publicar as cualificacións daqueles que superaron a citada proba.</p>
    <p>Parte B: elaboración diante do tribunal e exposición oral dun programa de intervención relacionado co plan de apoio para o alumnado con necesidade específica de apoio educativo presentado polo persoal aspirante, ou elaborado a partir do temario oficial da especialidade. No primeiro caso, o persoal aspirante elixirá ao chou un programa de intervención con alumnado con necesidade específica de apoio educativo (alumnado que requira unha atención educativa diferente á ordinaria, por presentar necesidades educativas especiais, por dificultades específicas de aprendizaxe, TDAH, polas súas altas capacidades intelectuais, por terse incorporado tarde ao sistema educativo ou por condicións persoais ou de historia escolar). No segundo caso, o aspirante elixirá o contido do programa de intervención dun tema de entre tres elixidos ao chou por el mesmo do temario oficial da especialidade.</p>
    <p>O persoal aspirante disporá dunha hora para a preparación do programa de intervención e poderá utilizar o material que considere oportuno, sen posibilidade de conexión co exterior, polo que o material que vaia utilizar non poderá ser susceptible da dita conexión (ordenadores portátiles, teléfonos móbiles, etc.).</p>
    <p>Para a exposición, o persoal aspirante poderá utilizar un guión que non excederá unha páxina e que entregará ao tribunal unha vez rematada a súa exposición.</p>
    <p>O persoal aspirante disporá dun período máximo dunha hora para a defensa do plan de apoio para o alumnado con necesidade específica de apoio educativo, a exposición do programa de intervención e posterior debate diante do tribunal. O persoal aspirante iniciará a súa exposición coa defensa do plan de apoio para o alumnado con necesidade específica de apoio educativo, que non poderá exceder os vinte minutos, e a continuación realizará a exposición do programa de intervención, que non excederá os trinta minutos. A duración do debate, se é o caso, non poderá exceder os dez minutos.</p>
    <p>13.6. Cualificación da segunda proba.</p>
    <p>Esta segunda proba valorarase globalmente de cero a dez puntos, de acordo cos criterios contidos nas rúbricas que se publican como anexos X e XII segundo corresponda. O persoal aspirante deberá alcanzar para a súa superación, unha puntuación igual ou superior a cinco puntos.</p>
    <p>A primeira parte e a segunda parte da segunda proba ponderarase do seguinte xeito:</p>
    <p>– Parte A: a cualificación ponderada desta parte calcularase multiplicando por 0,4 a cualificación obtida.</p>
    <p>– Parte B: a cualificación ponderada desta parte calcularase multiplicando por 0,6 a cualificación obtida.</p>
    <p>13.7. Cualificación da fase de oposición.</p>
    <p>A cualificación correspondente a esta fase de oposición será a media aritmética das puntuacións obtidas nas dúas probas que a integran cando ambas fosen superadas.</p>
    <p>13.8. Cualificación do tribunal.</p>
    <p>A cualificación de cada parte da proba correspondente á fase de oposición será a media aritmética das puntuacións de todos os membros presentes no tribunal. Deberase calculalar con aproximación de ata dez milésimas, para evitar no posible que se produzan empates. Cando entre as puntuacións outorgadas polos membros do tribunal exista unha diferenza de tres ou máis enteiros serán automaticamente excluídas as cualificacións máxima e mínima, calculándose a puntuación media entre as cualificacións restantes. No caso de empate entre cualificacións máximas ou mínimas, unicamente será excluída unha delas. </p>
    <p>Estas cualificacións individuais de cada membro do tribunal faranse constar no expediente administrativo. </p>
    <p>Base décimo cuarta. <em>Acceso á fase de concurso</em></p>
    <p>A cualificación final da fase de oposición expresarase en números de cero a dez, sendo necesario obter, polo menos, cinco puntos para poder acceder á fase de concurso. </p>
    <p>O número de aspirantes que acceda á fase de concurso poderá ser superior ao número de prazas convocadas. </p>
    <p>Base décimo quinta. <em>Fase de oposición no procedemento selectivo de acceso a corpo de grupo superior</em></p>
    <p>A proba consistirá na exposición ante o tribunal dun tema da especialidade a que se opte, elixido por cada aspirante entre oito, extraídos ao chou polo tribunal, dos correspondentes ao temario do corpo e especialidade a que se presentan.</p>
    <p>No caso de que haxa concordancia entre a titulación académica con que se opta e a especialidade a que aspira, o tema será elixido de entre nove extraídos ao chou polo tribunal. Enténdese que hai concordancia para cada especialidade cando se posúa unha das titulacións que se relacionan na orde pola que se dá publicidade ás titulacións que permiten a incorporación ás listas de aspirantes a desempeñar postos docentes en réxime de interinidades e substitucións dos corpos de mestres, de profesores de ensino secundario, de profesores técnicos de formación profesional e de profesores de escolas oficiais de idiomas que imparten as ensinanzas reguladas na Lei orgánica 2/2006, do 3 de maio, de educación, en centros docentes da Consellería de Educación, Universidade e Formación Profesional.</p>
    <p>O persoal aspirante disporá de dúas horas e trinta minutos para a súa preparación, e poderá utilizar o material que considere oportuno. A exposición terá unha duración máxima dunha hora, e nesta atenderase tanto aos coñecementos sobre a materia como aos recursos didácticos e pedagóxicos que se vaian empregar. Nesta exposición, o persoal aspirante poderá utilizar un guión dunha extensión máxima dunha páxina que deberá ser entregado ao tribunal cando remate esta.</p>
    <p>Para as especialidades de Administración de Empresas, Informática, Organización e Procesos de Mantemento de Vehículos, Organización e Proxectos de Fabricación Mecánica, Procesos na Industria Alimentaria e Sistemas Electrónicos, a proba estará dividida en dúas partes, unha de contido práctico e outra consistente na exposición oral dun tema coas mesmas características especificadas no parágrafo anterior. As características da parte práctica da proba serán as establecidas no anexo V da presente convocatoria e levarase a cabo o mesmo día e á mesma hora que o persoal aspirante que se presenten polo sistema de ingreso. A valoración da parte práctica da proba será conxunta coa outra parte da proba, a exposición oral.</p>
    <p>Quedará exento de realizar esta parte práctica da proba o persoal aspirante que pertenza ao corpo de profesores técnicos de formación profesional dunha especialidade da mesma familia profesional para a que principalmente teñan atribuída a competencia docente os especialistas de Administración de Empresas, Informática, Organización e Procesos de Mantemento de Vehículos, Organización e Proxectos de Fabricación Mecánica, Procesos na Industria Alimentaria e Sistemas Electrónicos, segundo proceda.</p>
    <p>A proba valorarase de cero a dez puntos e o persoal aspirante deberá obter, polo menos, cinco puntos para superala. Para a súa superación atenderase tanto aos coñecementos sobre a materia, como aos recursos didácticos e pedagóxicos do persoal aspirante.</p>
    <p>Base décimo sexta. <em>Forma de cubrir as prazas de reserva</em></p>
    <p>Os tribunais, para os efectos de cubriren as prazas obxecto desta convocatoria pola reserva de persoas con discapacidade, axustaranse ás seguintes normas: </p>
    <p>a) Se houber un número suficiente de persoal aspirante que cumpra os requisitos mínimos para aprobar entre o persoal aspirante que concorra ás prazas reservadas para persoas con discapacidade, a totalidade destas prazas adxudicaráselles ás persoas que participen por esta quenda, calquera que sexa a súa puntuación. </p>
    <p>b) As persoas que concorran ás prazas reservadas para persoas con discapacidade e que, reunindo os requisitos mínimos para aprobar, excedan o número de prazas asignadas ao tribunal para esta reserva, concorrerán á formación da lista de persoas aprobadas do tribunal en igualdade de condicións que os das prazas libres ou de promoción interna, segundo corresponda, coa súa puntuación e tal como se determina na base décimo sétima. </p>
    <p>c) No caso de que existan prazas da reserva de persoas con discapacidade que non poidan ser cubertas por non existir un número suficiente de aspirantes con puntuación mínima requirida, estas acumularanse ás libres ou de acceso, segundo corresponda, e serán distribuídas pola Dirección Xeral de Centros e Recursos Humanos de acordo co procedemento establecido na base primeira, epígrafe 6.</p>
    <p>d) No caso de que existan prazas da quenda de promoción do subgrupo A2 ao subgrupo A1 que non poidan ser cubertas por non existir un número suficiente de aspirantes con puntuación mínima requirida, estas non se acumularán as prazas da quenda libre.</p>
    <p>Base décimo sétima. <em>Superación do procedemento selectivo</em></p>
    <p>17.1. Persoal seleccionado polo procedemento de acceso ao subgrupo A1 desde corpos docentes do subgrupo A2 e pola quenda de reserva deste procedemento.</p>
    <p>a) Resultará seleccionado o persoal candidato que, obtendo un mínimo de cinco puntos na proba e ao ser ordenado segundo a suma das puntuacións alcanzadas no concurso e na proba, obteña un número igual ou inferior ao número de prazas asignadas ao procedemento polo que participa.</p>
    <p>Para a obtención da puntuación global, o tribunal ponderará un 55 % a puntuación obtida na fase de oposición e un 45 % a puntuación obtida na fase de concurso. A puntuación global será resultado da suma de ambas as fases unha vez realizadas as ponderacións mencionadas.</p>
    <p>b) Os posibles empates resolveranse atendendo sucesivamente aos seguintes criterios:</p>
    <p>1) Maior puntuación na proba.</p>
    <p>2) Maior puntuación en cada unha das epígrafes do baremo de méritos, pola orde en que aparecen nesta convocatoria.</p>
    <p>3) Maior puntuación en cada unha das subepígrafes do baremo, pola orde en que aparecen nesta convocatoria.</p>
    <p>4) No caso de que persista o empate, o desempate dirimirase a través da realización dunha proba por escrito sobre cuestións breves referentes ao temario da especialidade. De ser o caso, o persoal aspirante será convocado para esta proba polo tribunal cunha antelación mínima de 48 horas.</p>
    <p>17.2. Persoal seleccionado para os corpos de profesores de ensino secundario, profesores de escolas oficiais de idiomas, profesores de música e artes escénicas, profesores técnicos de formación profesional e mestres pola quenda libre e quenda de reserva de persoas con discapacidade.</p>
    <p>Obtida a cualificación da fase de oposición, os tribunais avaliarán definitivamente a fase de concurso do persoal aspirante que superou a fase de oposición e resultará seleccionado para pasar á fase de prácticas o persoal aspirante que, unha vez ordenado segundo a puntuación global da fase de oposición e concurso, teña un número de orde igual ou menor que o número total de prazas asignadas ao tribunal.</p>
    <p>De conformidade co establecido nos artigos 25 e 47 do Real decreto 276/2007, do 23 de febreiro, modificado polo Real decreto 84/2018, do 23 de febreiro, a ponderación das puntuacións das fases de oposición e concurso para formar a puntuación global será do 60 % da fase de oposición e un 40 % da fase de concurso.</p>
    <p>As prazas que poidan quedar vacantes nalgún tribunal serán asignadas pola Dirección Xeral de Centros e Recursos Humanos á persoa que superou a fase de oposición e que teña maior puntuación na fase de concurso-oposición, unha vez efectuadas as ponderacións pertinentes, do tribunal da mesma especialidade que proceda segundo o sistema de distribución de prazas establecido na base 1.6 desta convocatoria.</p>
    <p>17.3. Criterios de desempate.</p>
    <p>No caso de que se produzan empates, estes resolveranse atendendo sucesivamente aos seguintes criterios: </p>
    <p>a) Maior puntuación na fase de oposición. </p>
    <p>b) Maior puntuación en cada un dos exercicios da oposición, pola orde en que estes aparecen nesta convocatoria.</p>
    <p>c) Maior puntuación nas epígrafes do baremo de méritos, pola orde en que estas aparecen nesta convocatoria.</p>
    <p>d) Maior puntuación nas subepígrafes do baremo de méritos, pola orde en que estas aparecen nesta convocatoria.</p>
    <p>e) En caso de persistir o empate, este dirimirase a través da realización dunha proba que se realizará por escrito sobre cuestións breves referidas ao temario da especialidade. Esta proba será elaborada, organizada e avaliada polo tribunal correspondente. As persoas aspirantes serán convocadas para esta proba polo propio tribunal cunha antelación mínima de 48 horas. </p>
    <p>17.4. Orde de relación.</p>
    <p>Os tribunais confeccionarán a correspondente relación de persoal aspirante que superou o concurso-oposición ata o número máximo de prazas que lle foron asignadas a cada un deles, ordenados de acordo co establecido nas bases anteriores. </p>
    <p>Esta relación farase pública no taboleiro de anuncios do local ou locais en que se celebraron as probas, así como na páxina web http://www.edu.xunta.es/oposicions, e outorgarase un prazo de dous días hábiles para reclamar contra posibles erros.</p>
    <p>Contra as listas definitivas as persoas interesadas poderán formular, de conformidade co disposto nos artigos 112 e 121 da Lei 39/2015, do 1 de outubro, do procedemento administrativo común das administracións públicas, recurso de alzada ante o director xeral de Centros e Recursos Humanos. </p>
    <p>17.5. En ningún caso os tribunais, poderán aprobar nin declarar que superou o proceso selectivo un número superior de aspirantes ao de prazas asignadas a cada un deles. Calquera proposta de persoas aprobadas que contraveña o establecido neste punto será nula de pleno dereito. </p>
    <p>17.6. O persoal aspirante que supere no mesmo corpo os procedementos selectivos convocados por esta consellería e polo Ministerio de Educación e Formación Profesional, ou noutra comunidade autónoma con competencias en materia educativa, se opta polo posto de traballo correspondente ao ámbito da Consellería de Educación, Universidade e Formación Profesional deberá presentar solicitude neste sentido dirixida á Dirección Xeral de Centros e Recursos Humanos, xunto coa copia de renuncia ao outro posto de traballo, no prazo de dez días hábiles, contados a partir da publicación no <em>Diario Oficial de Galicia</em> da lista de persoas aspirantes seleccionadas. De non realizar esta opción, a aceptación do primeiro nomeamento como persoal funcionario en prácticas entenderase como renuncia tácita aos restantes. </p>
    <p>17.7. Publicación da lista de persoas aprobadas.</p>
    <p>A Consellería de Educación, Universidade e Formación Profesional publicará no <em>Diario Oficial de Galicia</em>, así como na páxina web http://www.edu.xunta.es/oposicions as listas únicas de persoas aprobadas por especialidade, segundo se detalla nos puntos anteriores, e tendo en conta que figurarán en primeiro lugar as persoas aprobadas pola quenda do subgrupo A2 ao subgrupo A1, e que as persoas aprobadas pola reserva de persoas con discapacidade se incluirán, de acordo coa súa puntuación, entre as persoas aprobadas polo sistema de acceso ou de ingreso, segundo corresponda.</p>
    <p>A renuncia aos dereitos derivados do procedemento selectivo con anterioridade ao nomeamento como persoal funcionario en prácticas dará lugar a que se declare aprobada a persoa que, se é o caso, corresponda conforme os criterios establecidos nesta base décimo sétima.</p>
    <p>17.8. Publicación das cualificacións do restante persoal aspirante.</p>
    <p>Ao rematar o procedemento selectivo, os tribunais publicarán na páxina web<br>http://www.edu.xunta.es/oposicions as puntuacións obtidas polo persoal aspirante que non está incluído na relación de persoas aprobadas.</p>
    <p>Base décimo oitava. <em>Presentación de documentos </em></p>
    <p>18.1. No prazo de 20 días hábiles contados desde o día seguinte a aquel en que se fagan públicas as listas de persoas aprobadas no <em>Diario Oficial de Galicia</em>, o persoal aspirante aprobado deberá presentar por medios electrónicos e dirixido á Dirección Xeral de Centros e Recursos Humanos da Consellería de Educación, Universidade e Formación Profesional os seguintes documentos:</p>
    <p>a) Certificado médico acreditativo de non padecer ningunha enfermidade nin estar afectado ou afectada por limitación física ou psíquica que sexa incompatible co exercicio da docencia. </p>
    <p>A persoa aspirante que fixese valer a súa condición de persoa con discapacidade deberá, se non o fixo anteriormente, presentar certificación dos órganos competentes da Consellería de Política Social que acredite tal condición, e tamén terá que presentar certificado dos citados órganos ou da Administración sanitaria, acreditativo da compatibilidade co desempeño das tarefas e funcións correspondentes. </p>
    <p>b) Declaración responsable de que non foron separados ou separadas, mediante expediente disciplinario, do servizo do corpo a que se pretende ingresar en ningunha Administración pública e de non estar inhabilitados ou inhabilitadas para o exercicio de funcións públicas, conforme o modelo que figura como anexo VI a esta convocatoria, que estará dispoñible na sede electrónica da Xunta de Galicia.</p>
    <p>Igualmente, o persoal aspirante que non posúa a nacionalidade española deberá presentar declaración responsable de non estar sometido a sanción disciplinaria ou condena penal que impida no seu Estado o acceso á función pública, segundo o mesmo modelo do anexo VI, que estará dispoñible na sede electrónica da Xunta de Galicia.</p>
    <p>c) Certificado de non ter antecedentes por delitos sexuais, só no caso de denegar expresamente a consulta de datos do Rexistro Central de Delincuentes Sexuais.</p>
    <p>18.2. Excepcións.</p>
    <p>Quen teña a condición de persoal funcionario de carreira e estea en situación de servizo activo estará exento de xustificar documentalmente as condicións e requisitos xa demostrados para obter o seu anterior nomeamento, e deberá presentar, en tal caso, unha certificación ou folla de servizos do organismo de que dependa, na cal se consignen de forma expresa os seguintes datos: corpo a que pertence, número de rexistro persoal e se está en servizo activo.</p>
    <p>Cando as certificacións ou follas de servizos se refiran a persoal funcionario que superou o proceso selectivo polos procedementos de acceso a corpos docentes clasificados no mesmo grupo e nivel de complemento de destino ou a outro corpo docente de grupo superior, serán expedidas pola Subdirección Xeral de Recursos Humanos da Consellería de Educación, Universidade e Formación Profesional e incorporadas de oficio ao correspondente expediente. </p>
    <p>18.3. Ante a imposibilidade, debidamente xustificada, de presentar os documentos expresados nas bases anteriores, poderá acreditarse que se reúnen as condicións exixidas na convocatoria mediante calquera medio de proba admisible en dereito. </p>
    <p>18.4. Quen, dentro do prazo fixado e salvo os casos de forza maior, non presente a documentación ou se do exame dela se deduce que carece dalgún dos requisitos xerais establecidos na base segunda, non poderá ser nomeado persoal funcionario de carreira e quedarán anuladas as súas actuacións, sen prexuízo da responsabilidade en que incorrese por falsidade na solicitude inicial. </p>
    <p>Base décimo novena. <em>Nomeamento de persoal funcionario en prácticas</em></p>
    <p>19.1. Destino provisional e nomeamento de persoal funcionario en prácticas. </p>
    <p>As persoas aspirantes que superen o procedemento selectivo pola quenda libre ou reserva de persoas con discapacidade quedan obrigadas a incorporarse aos destinos que a Dirección Xeral de Centros e Recursos Humanos lles adxudique para a realización da fase de prácticas. No caso de non se incorporaren aos citados destinos no prazo que se estableza, entenderase que renuncian ao proceso selectivo. </p>
    <p>Se se incorporan e reúnen as condicións requiridas para o ingreso no corpo respectivo, serán nomeados persoal funcionario en prácticas. </p>
    <p>A toma de posesión como persoal funcionario en prácticas terá efectividade da data que se determine na resolución pola que se publique a adxudicación de destinos provisionais para o curso académico 2019/20.</p>
    <p>Coa finalidade da adxudicación de destino de carácter provisorio para a realización do período de prácticas, o persoal aspirante que supere o procedemento selectivo deberá efectuar a solicitude, conforme o sistema previamente publicado no <em>Diario Oficial de Galicia</em> por resolución da Dirección Xeral de Centros e Recursos Humanos, no prazo de dous días hábiles contados desde o día seguinte ao da publicación da lista de persoas aprobadas polos tribunais cualificadores no centro onde se realizaron as probas e na páxina web da Consellería de Educación, Universidade e Formación Profesional.</p>
    <p>19.2. Destino definitivo.</p>
    <p>O persoal aspirante que supere o procedemento selectivo polo sistema de ingreso deberá obter o seu primeiro destino definitivo nun dos centros directamente xestionado pola Consellería de Educación, Universidade e Formación Profesional e está obrigado, para estes efectos, a participar nos sucesivos concursos ordinarios de traslados que se convoquen, na forma que determinen as correspondentes convocatorias.</p>
    <p>19.3. O persoal aspirante que supere o procedemento selectivo de acceso ao corpo de profesores de ensino secundario desde corpos do subgrupo A2 regulados na presente orde estará exento da realización da fase de prácticas e, nos supostos en que a adxudicación de destinos se realice atendendo á puntuación obtida nos procedementos selectivos, terá prioridade, na obtención destes, sobre o persoal aspirante que ingrese pola quenda libre da convocatoria do mesmo ano.</p>
    <p>Non obstante o disposto no parágrafo anterior, o persoal aspirante seleccionado no procedemento selectivo de acceso aos corpos do subgrupo A1 desde corpos do subgrupo A2 que estea ocupando con carácter definitivo, no ámbito da Comunidade Autónoma de Galicia, prazas do corpo e especialidade a que accede, poderá optar por permanecer nestas.</p>
    <p>O persoal aspirante que, aínda estando exento da realización da fase de prácticas, optase por incorporarse como funcionario ou funcionaria en prácticas ao destino asignado, quedará eximido da avaliación destas e permanecerá nesta situación ata a aprobación dos expedientes dos procedementos selectivos e o seu posterior nomeamento como funcionario ou funcionaria de carreira.</p>
    <p>19.4. Réxime xurídico-administrativo do persoal aspirante nomeado funcionario ou funcionaria en prácticas.</p>
    <p>Desde o nomeamento de persoal funcionario en prácticas ata o nomeamento como persoal funcionario de carreira, o réxime xurídico-administrativo das persoas opositoras será o de persoal funcionario en prácticas, sempre que estea desempeñando un posto docente. En todo caso, a súa incorporación á realización das prácticas producirase con ocasión de vacante. </p>
    <p>19.5. Aprazamento da fase de prácticas.</p>
    <p>A Dirección Xeral de Centros e Recursos Humanos poderá, por causa xustificada e por petición da persoa interesada, conceder o aprazamento da fase de prácticas. </p>
    <p>19.6. Exencións á realización da fase de prácticas.</p>
    <p>Estarán exentas da avaliación da fase de prácticas aquelas persoas aspirantes que acrediten unha experiencia dun ano como persoal funcionario de carreira dun corpo docente. </p>
    <p>19.7. Opción da remuneración do persoal funcionario en prácticas.</p>
    <p>O persoal aspirante que superou a fase de oposición do proceso selectivo e que xa estea prestando servizos remunerados na Administración como persoal funcionario de carreira, persoal interino, persoal contratado administrativo ou como persoal laboral, sen prexuízo da situación administrativa ou laboral que, de acordo coa normativa vixente, lles corresponda, poderán formular opción pola percepción das remuneracións durante a súa condición de persoal funcionario en prácticas, de conformidade co previsto no artigo 141 da Lei 2/2015, do 29 de abril, do emprego público de Galicia. Na falta de opción expresa, enténdese que se opta pola retribución de persoal funcionario en prácticas.</p>
    <p>Base vixésima. <em>Fase de prácticas dos corpos de profesores de ensino secundario, profesores de escolas oficiais de idiomas, profesores de música e artes escénicas, profesores técnicos de formación profesional e mestres</em></p>
    <p>20.1. Obxecto e duración da fase de prácticas.</p>
    <p>A fase de prácticas forma parte do procedemento selectivo e ten por obxecto a comprobación de que o persoal aspirante posúe as capacidades didácticas necesarias para o exercicio da docencia. Realizaranse nos destinos provisionais que lles correspondan, conforme o procedemento que estableza a Dirección Xeral de Centros e Recursos Humanos, ben en postos vacantes ben en substitucións, con desempeño de función docente con plena validez académica. </p>
    <p>A duración da fase de prácticas será de catro meses. A Dirección Xeral de Centros e Recursos Humanos poderá flexibilizar este período por causas xustificadas, e a flexibilización poderá afectar tanto a duración como a temporalización.</p>
    <p>20.2. Constitución das comisións cualificadoras.</p>
    <p>En cada departamento territorial constituirase unha comisión cualificadora integrada pola xefatura da inspección provincial, que exercerá a súa presidencia; dous/dúas inspectores/as de educación e dous/dúas directores/as de centros, designados/as pola xefa ou xefe territorial. </p>
    <p>20.3. Profesor ou profesora titora da fase de prácticas. </p>
    <p>O exercicio da docencia durante a fase de prácticas desenvolverase baixo a titoría dunha persoa funcionaria de carreira do mesmo corpo, experimentada e preferentemente da especialidade correspondente, designada pola comisión cualificadora da provincia. </p>
    <p>20.4. Funcións do titor ou titora.</p>
    <p>As funcións do/da profesor/a titor/a consistirán en asesorar, informar e avaliar o persoal funcionario en prácticas sobre a organización e funcionamento do centro e dos seus órganos de goberno, de participación e de coordinación didáctica, sobre a programación didáctica da materia ou dos módulos profesionais, a programación de aula e a avaliación do alumnado. Ao final do período de prácticas, o/a profesor/a titor/a emitirá un informe sobre todos os datos que considere de interese e remitirao á comisión cualificadora. </p>
    <p>O profesorado que tutele as prácticas do persoal aspirante seleccionado no concurso-oposición de ingreso aos corpos docentes terá un recoñecemento de 50 horas de formación pola función desenvolvida.</p>
    <p>20.5. Actividades de formación.</p>
    <p>Formando parte da fase de prácticas, o persoal aspirante seleccionado pola quenda de ingreso libre e reserva de persoas con discapacidade deberá realizar:</p>
    <p>– Un curso de formación de lingua galega de 20 horas de duración. Este curso, que será programado polo Servizo de Formación do Profesorado, consistirá nunha formación específica sobre a terminoloxía, os estilos, os aspectos sociolingüísticos e a linguaxe propia da especialidade que lle permita ao persoal funcionario en prácticas desenvolver correctamente en galego as súas funcións e tarefas. </p>
    <p>– Un curso de formación en igualdade e prevención e loita contra a violencia de xénero para a obtención do nivel básico de coñecemento regulado no Decreto 70/2017, do 13 de xullo, polo que se regula a formación en igualdade e prevención e loita contra a violencia de xénero do persoal ao servizo da Administración da Comunidade Autónoma de Galicia.</p>
    <p>20.6. Avaliación do profesorado en prácticas. </p>
    <p>As persoas aspirantes elaborarán un informe-memoria final no cal farán unha valoración global da súa actividade, así como das dificultades encontradas e dos apoios recibidos. Este informe seralle entregado ao remate da fase de prácticas á comisión cualificadora. </p>
    <p>A avaliación do persoal aspirante será efectuada pola comisión cualificadora a partir dos informes emitidos polo/a profesor/a titor/a, a dirección do centro, o persoal responsable das actividades de formación e, se é o caso, o inspector ou a inspectora responsable do centro e do informe presentado pola propia persoa aspirante. </p>
    <p>A presidencia da comisión cualificadora, en caso de informes desfavorables, disporá que o inspector ou inspectora de Educación do centro en que presta servizos o funcionario ou a funcionaria que está realizando as prácticas visite o dito centro e avalíe na aula as súas aptitudes didácticas como docente. O informe da inspección engadirase aos do/da director/a e profesor/a titor/a para que, xunto co informe-memoria final realizado polo funcionario ou a funcionaria en prácticas, sirvan para a avaliación que debe facer a comisión cualificadora. </p>
    <p>20.7. A comisión cualificadora trasladaralle ao director xeral de Centros e Recursos Humanos a relación de persoal funcionario en prácticas coa cualificación obtida. </p>
    <p>20.8. Cualificación da fase de prácticas.</p>
    <p>As prácticas cualificaranse como apto/a ou non apto/a. </p>
    <p>20.9. Persoas aspirantes non aptas na fase de prácticas.</p>
    <p>As persoas aspirantes cualificadas de non aptas na fase de prácticas poderán repetila, incorporándose no curso seguinte co persoal seleccionado da seguinte promoción, ocupando, nesta promoción, o número de orde seguinte ao da última persoa seleccionada na súa especialidade. No caso de que non houbese convocatoria do seu corpo e especialidade, efectuará igualmente as prácticas no curso seguinte. As persoas que non se incorporen ou sexan declaradas non aptas por segunda vez, perderán todos os dereitos ao seu nomeamento como persoal funcionario de carreira. </p>
    <p>Base vixésimo primeira. <em>Nomeamento de persoal funcionario de carreira</em></p>
    <p>21.1. Proposta de nomeamento como persoal funcionario de carreira.</p>
    <p>Rematada a fase de prácticas e verificado que as persoas que a superaron reúnen os requisitos xerais e específicos de participación establecidos nesta convocatoria, a Consellería de Educación, Universidade e Formación Profesional aprobará o expediente do proceso selectivo e remitirá as listas do persoal ingresado no correspondente corpo ao Ministerio de Educación e Formación Profesional, para o nomeamento e expedición dos títulos de persoal funcionario de carreira, con efectividade do 1 de setembro de 2020. </p>
    <p>21.2. Destino definitivo en Galicia.</p>
    <p>De acordo co previsto no artigo 10.d) do Real decreto 276/2007, do 23 de febreiro, o persoal que ingrese en virtude desta convocatoria deberá obter o seu primeiro destino definitivo en centros xestionados pola Consellería de Educación, Universidade e Formación Profesional a través da súa participación forzosa nos procedementos de provisión que se convoquen. </p>
    <h2>TÍTULO II</h2>
    <h3>Procedemento de adquisición doutras especialidades</h3>
    <p>Base vixésimo segunda</p>
    <p>Convócase procedemento para que o persoal funcionario de carreira do corpo de profesores de ensino secundario, profesores de escolas oficiais de idiomas, profesores de música e artes escénicas, profesores técnicos de formación profesional e mestres poidan adquirir unha nova especialidade, de conformidade co establecido nas seguintes bases: </p>
    <p>22.1. Normas xerais. </p>
    <p>As especialidades que poderán adquirirse nos corpos citados anteriormente mediante o procedemento regulado neste título serán as mesmas que as convocadas para o procedemento de ingreso libre. </p>
    <p>A estes procedementos seranlles de aplicación as disposicións establecidas no punto 1.2 desta orde, así como as restantes bases do título I que non se opoñan ao disposto neste título. </p>
    <p>22.2. Requisitos das persoas candidatas. </p>
    <p>Para poderen participar neste procedemento, as persoas candidatas deberán reunir os seguintes requisitos: </p>
    <p>a) Ser persoal funcionario de carreira do corpo correspondente, con destino no ámbito de xestión da Consellería de Educación, Universidade e Formación Profesional. </p>
    <p>b) Reunir os requisitos que se exixen para o ingreso libre na especialidade que se pretenda adquirir. </p>
    <p>22.3. Solicitudes e pagamento dos dereitos. </p>
    <p>As solicitudes e pagamento dos dereitos formularanse conforme o establecido na base terceira desta convocatoria. </p>
    <p>22.4. Órganos de selección. </p>
    <p>Os órganos de selección para este procedemento serán aqueles a que se refire a base sétima desta convocatoria e exercerán respecto deste procedemento as mesmas funcións que se enumeran na mencionada base. </p>
    <p>22.5. Comezo e desenvolvemento das probas. </p>
    <p>O comezo e desenvolvemento das probas realizarase de conformidade co disposto na base décima desta convocatoria. </p>
    <p>22.6. Sistema de selección. </p>
    <p>Para todas as especialidades: </p>
    <p>A proba consistirá na exposición oral dun tema da especialidade a que se opta, elixido pola persoa aspirante de entre cinco extraídos ao chou polo tribunal, nas especialidades dos corpos de profesores de ensino secundario, profesores de escolas oficiais de idioma e profesores técnicos de formación profesional, de entre catro no corpo de profesores de música e artes escénicas, e de entre tres extraídos ao chou polo tribunal, nas especialidades do corpo de mestres.</p>
    <p>A persoa candidata disporá de dúas horas para a súa preparación, e poderá utilizar o material que considere oportuno. A exposición terá unha duración máxima dunha hora. </p>
    <p>Nas especialidades de idiomas modernos a exposición realizarase nesta lingua.</p>
    <p>Nas especialidades específicas de formación profesional, agás Formación e Orientación Laboral, e nas especialidades do corpo de profesores de música e artes escénicas, a proba constará, ademais, dunha parte práctica. As características da parte práctica serán as establecidas no anexo V da presente convocatoria e levarase a cabo o mesmo día e á mesma hora que o persoal aspirante que se presente polo sistema de ingreso. A valoración da parte práctica da proba será conxunta coa outra parte da proba, a exposición oral.</p>
    <p>22.7. Cualificación da proba. </p>
    <p>Os tribunais cualificarán a proba a que se refire o punto anterior de apto/a ou non apto/a e obterán a nova especialidade unicamente os cualificados con apto/a. </p>
    <p>22.8. Publicación no <em>Diario Oficial de Galicia</em>. </p>
    <p>Unha vez verificado polo órgano convocante que a persoa aspirante que obtivo a cualificación de apto/a reúne os requisitos exixidos nesta convocatoria, a Consellería de Educación, Universidade e Formación Profesional publicará no <em>Diario Oficial de Galicia </em>a orde pola que se declara apto o persoal aspirante, coa indicación da nova especialidade adquirida. </p>
    <p>22.9. Exención da fase de prácticas. </p>
    <p>O persoal que adquira unha nova especialidade por este procedemento estará exento da fase de prácticas. </p>
    <p>22.10. Dereito preferente.</p>
    <p>A adquisición dunha nova especialidade non supón a perda da anterior ou anteriores que se puidesen posuír. Quen teña adquirida máis dunha especialidade poderá acceder a prazas correspondentes a calquera delas a través dos mecanismos establecidos para a provisión de postos de traballo do persoal funcionario docente.</p>
    <p>Quen adquira unha nova especialidade por este procedemento nos corpos de profesores de ensino secundario e profesores técnicos de formación profesional terá preferencia, por unha soa vez, con ocasión de vacante, para ser adscrito ou adscrita a prazas da nova especialidade adquirida no centro en que tivese destino definitivo, de conformidade co establecido no artigo 16.1.d) do Real decreto 1364/2010, do 29 de outubro, polo que se regula o concurso de traslados de ámbito estatal.</p>
    <p>Base vixésimo terceira. <em>Inclusión nas listas de interinidades e substitucións</em></p>
    <p>Accederán ás listas de interinidades e substitucións da especialidade a que se presenten, ademais daquelas persoas aspirantes que superen a primeira proba, aquelas persoas aspirantes que para cada especialidade posúan unha das titulacións que se relacionan na orde pola que se dá publicidade ás titulacións que permiten a incorporación ás listas de aspirantes a desempeñar postos docentes en réxime de interinidades e substitucións dos corpos de mestres, de profesores de ensino secundario, de profesores técnicos de formación profesional e de profesores de escolas oficiais de idiomas que imparten as ensinanzas reguladas na Lei orgánica 2/2006, do 3 de maio, de educación, en centros docentes da Consellería de Educación, Universidade e Formación Profesional.</p>
    <p>Disposición adicional única. <em>Información básica sobre protección de datos persoais</em></p>
    <p>Os datos persoais recadados neste procedemento serán tratados na súa condición de responsable pola Xunta de Galicia, Consellería de Educación, Universidade e Formación Profesional, coas finalidades de levar a cabo a tramitación administrativa que derive da xestión deste procedemento e a actualización da información e contidos da carpeta do cidadán.</p>
    <p>O tratamento dos datos baséase no cumprimento dunha misión de interese público ou no exercicio de poderes públicos, conforme a normativa recollida na ficha do procedemento incluída na Guía de procedementos e servizos, no propio formulario anexo e nas referencias recollidas en https://www.xunta.gal/informacion-xeral-proteccion-datos. Con todo, determinados tratamentos poderán fundamentarse no consentimento das persoas interesdas e esta circunstancia reflectirase no devandito formulario.</p>
    <p>Os datos serán comunicados ás administracións públicas no exercicio das súas competencias, cando sexa necesario para a tramitación e resolución dos seus procedementos ou para que os cidadáns poidan acceder de forma integral á información relativa a unha materia.</p>
    <p>Co fin de darlle a publicidade exixida ao procedemento, os datos identificativos das persoas interesadas serán publicados conforme o descrito na presente norma reguladora a través dos distintos medios de comunicación institucionais de que dispón a Xunta de Galicia como diarios oficiais, páxinas web ou taboleiros de anuncios.</p>
    <p>As persoas interesadas poderán acceder, rectificar e suprimir os seus datos, así como exercer outros dereitos ou retirar o seu consentimento, a través da sede electrónica da Xunta de Galicia ou, presencialmente, nos lugares e rexistros establecidos na normativa reguladora do procedemento administrativo común, segundo se explicita na información adicional recollida en https://www.xunta.gal/proteccion-datos-persoais </p>
    <p>Disposición derradeira primeira. <em>Recursos</em></p>
    <p>De conformidade co establecido nos artigos 112, 123 e 124 da Lei 39/2015, do 1 de outubro, do procedemento administrativo común das administracións públicas, e 10, 14 e 46 da Lei reguladora da xurisdición contencioso-administrativa, a presente orde, que pon fin á vía administrativa, poderá ser impugnada potestativamente en reposición ante a conselleira de Educación, Universidade e Formación Profesional no prazo dun mes contado desde o día seguinte ao da súa publicación no <em>Diario Oficial de Galicia</em> ou poderá formularse directamente recurso contencioso-administrativo perante o Tribunal Superior de Xustiza de Galicia, no prazo de dous meses contado desde o día seguinte ao da súa publicación no <em>Diario Oficial de Galicia</em>.</p>
    <p>Disposición derradeira segunda. <em>Entrada en vigor</em></p>
    <p>Esta orde entrará en vigor o mesmo día da súa publicación no <em>Diario Oficial de Galicia.</em></p>
    <p>Santiago de Compostela, 21 de febreiro de 2019</p>
    <footer><p>Carmen Pomar Tojo<br>Conselleira de Educación, Universidade e Formación Profesional </p></footer>


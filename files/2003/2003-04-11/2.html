---
date: '2003-04-11'
id: D8BA
page: 4
number: 72
agency: 'CONSELERÍA DE ASUNTOS SOCIAIS, EMPREGO E RELACIÓNS LABORAIS'
section: I. DISPOSICIÓNS XERAIS
title: >-
  Decreto 212/2003, do 3 de abril, polo que se establece a estructura orgánica
  da Consellería de Asuntos Sociais, Emprego e Relacións Laborais.
range: Decreto
url: 'https://www.xunta.gal/dog/Publicados/2003/20030411/AnuncioD8BA_gl.html'
---
<p>Polo Decreto 8/2003, do 18 de xaneiro, estableceuse a estructura orgánica da Xunta de Galicia, fixándose despois polo Decreto 23/2003, do 20 de xaneiro, a estructura orgánica dos seus departamentos. No artigo 13 da devandita norma estableceuse a estructura orgánica básica da Consellería de Asuntos Sociais, Emprego e Relacións Laborais, sendo necesario o desenvolvemento dela ata o nivel de xefatura de servicio, distribuíndo as funcións asignadas de xeito que permita a máxima eficacia no servicio destas.</p>
<p>Na súa virtude, por proposta da conselleira de Asuntos Sociais, Emprego e Relacións Laborais, no uso das atribucións que lle confire a Lei 1/1983, do 22 de febreiro, reguladora da Xunta e do seu presidente, con informe favorable das consellerías da Presidencia, Relacións Institucionais e Administración Pública e de Economía e Facenda e logo de deliberación do Consello da Xunta de Galicia, na súa reunión do día tres de abril de dous mil tres,</p>
<p>DISPOÑO:</p>
<p>Artigo 1º</p>
<p>A Consellería de Asuntos Sociais, Emprego e Relacións Laborais é o órgano da Administración autonómica ó que lle corresponde, de acordo co establecido no Estatuto de autonomía de Galicia e nos termos sinalados pola Constitución española, o exercicio das competencias e funcións en materia de política de servicios sociais, sen prexuízo das competencias expresamente atribuídas a outras consellerías, políticas activas de emprego, política laboral, relacións laborais, seguridade e saúde laboral e cooperativas, sen prexuízo tamén das competencias doutras consellerías nesta materia.</p>
<p>Artigo 2º</p>
<p>A Consellería de Asuntos Sociais, Emprego e Relacións Laborais, para o cumprimento das súas funcións contará, coa seguinte estructura orgánica:</p>
<p>I. O/A conselleiro/a.</p>
<p>II. Secretaría Xeral.</p>
<p>III. Dirección Xeral do Maior e de Persoas con Discapacidade.</p>
<p>IV. Dirección Xeral de Servicios Comunitarios e Inclusión Social.</p>
<p>V. Dirección Xeral de Promoción do Emprego.</p>
<p>VI. Dirección Xeral de Formación e Colocación.</p>
<p>VII. Dirección Xeral de Relacións Laborais.</p>
<p>VIII. Delegacións provinciais.</p>
<p>I. O/A conselleiro/a.</p>
<p>Artigo 3º</p>
<p>O/A conselleiro/a de Asuntos Sociais, Emprego e Relacións Laborais é a superior autoridade da consellería e con tal carácter desempeña e exerce as atribucións que lle confire a Lei 1/1983, do 22 de febreiro, reguladora da Xunta e do seu presidente, reformada pola Lei 11/1988, do 20 de outubro e pola Lei 7/2002, do 27 de decembro, de medidas fiscais e de réxime administrativo.</p>
<p>II. Secretaría Xeral.</p>
<p>Artigo 4º</p>
<p>Un.-A Secretaría Xeral exercerá as funcións e competencias establecidas no Decreto 119/1982, do 5 de outubro, en relación con tódalas unidades e servicios dependentes da Consellería de Asuntos</p>
<p>Sociais, a inspección dos servicios e dos centros e organismos dependentes ou adscritos a ela, sen prexuízo das competencias que lle correspondan á Inspección Xeral de Servicios da Consellería da Presidencia, Relacións Institucionais e Administración Pública, a imposición de sancións por comisión de faltas graves previstas na Lei 4/1993, do 14 de abril, a coordinación das publicacións editadas pola consellería, así como as funcións relativas á xestión do programa estatístico anual da consellería considerada no Plan Galego de Estatística sen prexuízo das competencias do Instituto Galego de Estatística, a coordinación do sistema de xestión de procedementos administrativos competencia desta consellería, así como as que lle atribúa a normativa en vigor e as que lle sexan singular ou especialmente encomendadas por delegación do/da titular da consellería.</p>
<p>Dous.-A Secretaría Xeral, para o exercicio das súas competencias, estructúrase nas seguintes unidades:</p>
<p>1. Vicesecretaría Xeral.</p>
<p>Con nivel orgánico de subdirección xeral, exercerá as funcións de prestar asistencia ó/á secretario/a xeral en cantos asuntos lle encomende, así como a súa suplencia en caso de enfermidade, ausencia ou vacante.</p>
<p>É a unidade encargada de elabora-lo borrador do anteproxecto de orzamentos da consellería e o seu seguimento e control, a tramitación dos expedientes de gasto, a tramitación e xestión dos expedientes de contratación, a elaboración do plan de necesidades de obras e equipamentos das distintas unidades e centros da consellería, así como a coordinación da súa execución e velar pola correcta implantación dos sistemas de información dentro da consellería.</p>
<p>Así mesmo, é a unidade encargada da xestión do rexistro de entidades prestadoras de servicios sociais, a xestión dos expedientes de autorización de centros de servicios sociais, a xestión do procedemento de inclusión das entidades no programa do cheque asistencial, a inspección e control do funcionamento dos centros, servicios e programas, así como do protectorado das fundacións de interese galego e aquelas outras funcións que por razón da súa competencia lle sexan encomendadas polo secretario xeral.</p>
<p>Para o desenvolvemento das súas funcións contará, con nivel orgánico de servicio, coas seguintes unidades:</p>
<p>1.1. Servicio de Xestión Económica e Contratación.</p>
<p>Correspóndenlle as seguintes funcións:</p>
<p>-A execución, a coordinación, o seguimento e o control do orzamento, así como a proposta e xestión das súas modificacións.</p>
<p>-A tramitación económico-administrativa dos expedientes de gasto e propostas de pagamentos.</p>
<p>-A elaboración das instruccións necesarias para que os centros de gasto efectúen unha correcta xestión económica, acorde coa normativa vixente.</p>
<p>-Calquera outra función relativa á xestión económica ou orzamentaria.</p>
<p>-A xestión dos expedientes de contratación administrativa que sexan competencia da consellería, cando se trate de obras, xestión de servicios públicos, subministracións, consultorias e asistencias ou calquera outra figura contractual análoga.</p>
<p>-Seguimento e control da execución de tódolos contratos.</p>
<p>-Convenios de colaboración con outros entes públicos en materia de investimento.</p>
<p>1.2. Servicio de Informática.</p>
<p>Corresponderanlle o exercicio das seguintes funcións:</p>
<p>-Planificar, impulsar e mecaniza-los sistemas de información da consellería.</p>
<p>-Estudio, seguimento, informe e, se é o caso, proposta sobre plans xerais de informatización.</p>
<p>-Coordinación, supervisión, apoio e asesoramento técnico sobre os plans de informatización.</p>
<p>-Xestiona-las bases de datos, redes e sistemas informáticos.</p>
<p>-Velar polo cumprimento da normativa sobre tratamento de datos de carácter persoal.</p>
<p>-Calquera outra función relativa a sistemas ou procesos informáticos da consellería.</p>
<p>O desenvolvemento destas funcións realizarase sen prexuízo das competencias que, en materia informática, ten atribuídas a Consellería da Presidencia, Relacións Institucionais e Administración Pública.</p>
<p>1.3. Servicio de Autorización de Centros.</p>
<p>Correspóndenlle respecto das entidades, centros e servicios sociais do ámbito competencial da consellería as seguintes funcións:</p>
<p>-A tramitación dos expedientes relativos ó rexistro de entidades prestadoras de servicios sociais, no ámbito competencial da consellería.</p>
<p>-A xestión dos expedientes de autorización, creación, modificación substancial e concesión do permiso de inicio de actividades dos centros de servicios sociais.</p>
<p>-A xestión dos expedientes de inclusión das entidades prestadoras de servicios sociais no programa de atención a persoas maiores dependentes a través do cheque asistencial.</p>
<p>-O exercicio das funcións que a consellería teña encomendadas en relación coas fundacións de interese galego, sobre as que lle corresponda exerce-lo protectorado.</p>
<p>1.4. Servicio de Inspección de Servicios Sociais.</p>
<p>Correspóndenlle, respecto das entidades, centros e servicios sociais do ámbito competencial da consellería as seguintes funcións:</p>
<p>-Velar polo cumprimento da normativa vixente en materia de servicios sociais e, en especial, polo respecto dos dereitos dos usuarios de servicios sociais, previstos no artigo 34 e seguintes da Lei 4/1993 e levar a cabo a tramitación das iniciativas e reclamacións dos usuarios, así como propoñe-la adopción das medidas necesarias para corrixi-las deficiencias detectadas.</p>
<p>-Asegura-la calidade das prestacións mediante a verificación do cumprimento das condicións funcionais e materiais dos centros, servicios e programas de servicios sociais.</p>
<p>-O exercicio da potestade sancionadora.</p>
<p>-A inspección e control do funcionamento dos centros, servicios e programas.</p>
<p>-Elabora-lo plan de inspección dos programas e centros de servicios sociais.</p>
<p>-Coordina-las funcións, en materia de inspección, coas delegacións provinciais para o desenvolvemento do plan de inspección.</p>
<p>-Colaborar cos órganos e entidades competentes en materia de servicios sociais dos diferentes ámbitos territoriais, mediante a elaboración de informes ou a achega de datos para mellora-la regulación, planificación e xestión dos centros sociais.</p>
<p>-Controla-lo cumprimento dos niveis de calidade propoñendo plans de mellora dos servicios e realizando as tarefas de supervisión e auditoría interna do grao de implantación do sistema de calidade en centros de servicios sociais públicos.</p>
<p>2. Subdirección Xeral de Persoal e Coordinación Administrativa.</p>
<p>É a unidade encargada da coordinación dos servicios de carácter xeral, xestión de persoal da consellería, a dirección e coordinación dos asuntos de réxime interno e racionalización administrativa dos servicios de carácter xeral, organización do rexistro xeral e velar polo sistema de xestión dos procedementos administrativos e outros asuntos que lle atribúa o/a secretario/a xeral.</p>
<p>Para o desenvolvemento das súas funcións contará, con nivel orgánico de servicio, coas seguintes unidades:</p>
<p>2.1. Servicio de Persoal.</p>
<p>Corresponderanlle as seguintes funcións:</p>
<p>-A tramitación dos expedientes administrativos relativos ó persoal funcionario e laboral dependente da consellería, a súa custodia e arquivo.</p>
<p>-A xestión e tramitación da nómina.</p>
<p>-A elaboración e actualización da relación de postos de traballo do persoal funcionario e laboral da consellería.</p>
<p>-A tramitación dos expedientes de incompatibilidade do persoal da consellería.</p>
<p>2.2. Servicio de Réxime Interno.</p>
<p>Corresponderanlle as seguintes funcións:</p>
<p>-Coidar do correcto funcionamento do rexistro xeral da consellería e do seu arquivo-Control da asistencia e puntualidade.</p>
<p>-A tramitación das reclamacións e recursos en materia de persoal e a tramitación de expedientes disciplinarios.</p>
<p>-Leva-lo inventario de bens mobles e inmobles adscritos á consellería, sen prexuízo das competencias da Consellería de Economía e Facenda.</p>
<p>-Gestiona-los asuntos xerais, tales como réxime interior, control do material de oficina, vehículos adscritos á consellería, mantemento de instalacións e outros análogos.</p>
<p>2.3. Servicio de Estudios e Publicacións.</p>
<p>Corresponderanlle as seguintes funcións:</p>
<p>-A organización e a xestión dos fondos documentais e bibliográficos da consellería.</p>
<p>-A coordinación das publicacións e as funcións relativas ó plan de publicacións da consellería.</p>
<p>-A información xeral e difusión das publicacións da consellería en soporte papel, telemático e audiovisual.</p>
<p>-A coordinación das aplicacións estatísticas da consellería.</p>
<p>-A elaboración de memorias, estudios e informes.</p>
<p>3. Servicio Técnico Xurídico.</p>
<p>Baixo a dependencia directa do/a secretario/a xeral, corresponderalle o exercicio das seguintes funcións:</p>
<p>-O estudio e tramitación dos anteproxectos e proxectos de disposicións de carácter xeral, elaboración das compilacións e refundicións de normas emanadas da consellería.</p>
<p>-O estudio, preparación e tramitación dos expedientes que teñan que elevarse ó Consello da Xunta de Galicia e á Comisión de Secretarios Xerais, así como o traslado dos seus acordos.</p>
<p>-A tramitación dos expedientes sobre bens demaniais ou patrimoniais, en canto sexa competencia da consellería.</p>
<p>-O estudio, tramitación e formulación, se é o caso, de propostas de resolución de recursos ou reclamacións interpostas contra os actos e resolucións emanados dos distintos órganos da consellería e, en xeral, a elaboración de estudios xurídicos, informes e demais asuntos, que por razón da súa competencia lle sexan encomendados polo/a secretario/a xeral.</p>
<p>-A coordinación da publicación no Diario Oficial de Galicia e demais diarios ou boletíns oficiais das disposicións ou actos dictados polos órganos da Consellería</p>
<p>Tres.-Integradas organicamente na Secretaría Xeral, con nivel orgánico de subdirección xeral, existen as seguintes unidades administrativas:</p>
<p>1. Asesoría Xurídica.</p>
<p>2. Intervención Delegada.</p>
<p>III. Dirección Xeral do Maior e de Persoas con Discapacidade.</p>
<p>Artigo 5º</p>
<p>Un.-Correspóndelle a elaboración de propostas para a formulación da política da consellería en materia de atención ós maiores e ás persoas discapacitadas. Así, realizará funcións de ordenación, coordinación, planificación e execución dos plans, equipamentos e servicios de atención especializada nas áreas de maiores e discapacidades e o asesoramento, asistencia técnica e a coordinación coas entidades prestadoras de servicios sociais nos devanditos ámbitos, así como a coordinación do funcionamento do Consello Galego das Persoas Maiores e do Consello Galego de Persoas con Discapacidade.</p>
<p>Así mesmo, correspóndelle formula-las propostas no seu ámbito competencial para a elaboración do Plan Galego de Equipamentos e Servicios Sociais, a creación e xestión dos equipamentos, programas e servicios que asuma a Administración autonómica, a implantación e seguimento dos plans de calidade que os afecten, a xestión de concertos, prestacións e axudas establecidas, a supervisión das actuacións das entidades destinadas á atención e promoción de maiores e persoas discapacitadas, a elaboración de propostas de normativa que afecten estes sectores que considerarán, se é o caso, a participación dos usuarios no financiamento dos servicios de conformidade cos principios de solidariedade e redistribución, así como calquera outra función relativa a materias da súa competencia ou que lle sexa atribuída pola normativa vixente no eido dos servicios sociais.</p>
<p>Correspóndelle a elaboración do estudio do anteproxecto do orzamento correspondente ó seu centro directivo, así como a súa xestión, seguimento e avaliación e a elaboración de estatísticas nas materias da súa competencia.</p>
<p>Dous.-Para o desenvolvemento das súas funcións, a Dirección Xeral do Maior e de Persoas con Discapacidade contará coas seguintes unidades administrativas:</p>
<p>1. Subdirección Xeral de Atención a Persoas Maiores.</p>
<p>É a unidade á que lle corresponde a coordinación e supervisión dos servicios dependentes dela, a xestión, programación, asesoramento técnico, coordinación seguimento e control dos programas, servicios</p>
<p>e equipamentos de atención especializada ás persoas maiores.</p>
<p>Así mesmo, correspóndelle a coordinación da atención sociosanitaria no que atinxe ó ámbito das competencias da consellería.</p>
<p>Tamén levará a cabo a avaliación da necesidade de recursos e actuacións encamiñadas a cubri-las demandas do colectivo das persoas maiores, o fomento e promoción de actuacións e medidas favorecedoras da plena participación dos maiores na sociedade e da mellora da súa calidade de vida, a fixación dos criterios de aplicación dos baremos para seren beneficiarios dos servicios, a proposta e xestión da creación de programas e recursos, a elaboración das propostas de ordenación e avaliación dos recursos, así como a coordinación do funcionamento do Consello Galego das Persoas Maiores.</p>
<p>Para o desenvolvemento das súas funcións contará coas seguintes unidades con nivel orgánico de servicio:</p>
<p>1.1. Servicio de Programas para Maiores.</p>
<p>Correspóndenlle as seguintes funcións:</p>
<p>-A planificación, a xestión, o seguimento e o control dos servicios e programas dirixidos ó sector das persoas maiores.</p>
<p>-A elaboración, coordinación, seguimento e control dos programas de axudas e subvencións, así como dos convenios con entidades prestadoras de servicios sociais que atinxen ó colectivo das persoas maiores.</p>
<p>-O estudio, tramitación e proposta de resolución dos recursos formulados contra as resolucións emanadas dos distintos órganos provinciais nas materias anteriormente mencionadas, nas que expresamente teña atribuída competencia resolutoria a Dirección Xeral do Maior e de Persoas con Discapacidade.</p>
<p>-A planificación, control e seguimento de todas aquelas accións educativas, formativas e culturais que faciliten a promoción e integración social dos maiores, a súa participación activa e a coordinación cos centros colaboradores en materia de formación permanente de adultos.</p>
<p>-A elaboración de informes e estatísticas así como a proposta de actuacións e normativa no ámbito das materias que atinxen ó servicio.</p>
<p>1.2. Servicio de Coordinación Sociosanitaria.</p>
<p>Correspóndelle as seguintes funcións:</p>
<p>-Actuar como unidade de coordinación dos programas sociais existentes na consellería con outras áreas de actuación dependentes doutros departamentos, así como a xestión operativa dos recursos sociais susceptibles de colaboraren con outras áreas.</p>
<p>-A elaboración dos informes e estatísticas de resultados dos programas que estean en funcionamento así como propostas que permitan mellora-los resultados das intervencións sociais, en relación coas actuacións desenvolvidas desde outras áreas.</p>
<p>-A coordinación e control de xestión dos centros e servicios competencia desta consellería, así como a elaboración de propostas de xestión operativa de medios humanos e recursos.</p>
<p>-A elaboración, coordinación, seguimento e control dos convenios para a reserva e ocupación de prazas en centros de atención a persoas maiores.</p>
<p>-O estudio, tramitación e proposta de resolución dos recursos formulados contra as resolucións emanadas dos distintos órganos provinciais nas materias anteriormente mencionadas, nas que expresamente teña atribuída competencia resolutoria a Dirección Xeral do Maior e de Persoas con Discapacidade.</p>
<p>-Fixa-los criterios de avaliación socioeconómica para establece-lo diagnóstico sobre as necesidades dos maiores solicitantes de recursos sociais e definir criterios de seguimento dos beneficiarios que permitan avalia-la idoneidade do servicio ou axuda concedida e a mellora da súa calidade de vida.</p>
<p>1. Subdirección Xeral de Atención a Persoas con Discapacidade.</p>
<p>É a unidade á que lle corresponde a coordinación e supervisión dos servicios dependentes dela, a xestión, programación, asesoramento técnico, coordinación, seguimento e control dos programas, servicios e equipamentos de atención especializada na área de actuación de discapacidades.</p>
<p>Así mesmo, correspóndelle a elaboración de programas, proxectos e servicios orientados á integración social das persoas discapacitadas, así como á promoción da accesibilidade, á rehabilitación, tratamento e á prevención das discapacidades.</p>
<p>Tamén realizará a coordinación dos órganos de participación e asesoramento previstos na lexislación vixente, no seu ámbito competencial, e a elaboración e xestión de concertos, convenios, convocatorias de subvencións ou axudas e outras prestacións económicas.</p>
<p>Correspóndelle, ademais, a coordinación do funcionamento do Consello Galego de Persoas con Discapacidade.</p>
<p>Para o desenvolvemento das súas funcións contará coas seguintes unidades con nivel orgánico de servicio:</p>
<p>2.1. Servicio de Programas para Discapacitados.</p>
<p>Correspóndenlle as seguintes funcións:</p>
<p>-A preparación, xestión, seguimento e control dos servicios e programas de actuación dirixidos ás persoas con discapacidade e a potenciación e promoción de programas e medidas para a integración social.</p>
<p>-A preparación coordinación e seguimento das actuacións e axudas establecidas.</p>
<p>-A elaboración, coordinación, seguimento e control dos convenios de prazas coas entidades prestadoras de servicios sociais na área de actuación das persoas con discapacidade.</p>
<p>-O estudio, tramitación e proposta de resolución dos recursos formulados contra as resolucións emanadas dos distintos órganos provinciais nas materias anteriormente mencionadas, nas que expresamente teña atribuída competencia resolutoria a Dirección Xeral do Maior e de Persoas con Discapacidade.</p>
<p>-O estudio de necesidades do sector e a proposta de actuacións e de normativa no ámbito de competencia do servicio.</p>
<p>-A actualización e explotación do censo de discapacitados.</p>
<p>2.2. Servicio de Equipamentos e Promoción da Accesibilidade.</p>
<p>Correspóndenlle as seguintes funcións:</p>
<p>-A preparación, coordinación, seguimento e control dos convenios de investimento en obras e equipamento coas entidades prestadoras de servicios sociais.</p>
<p>-A coordinación e seguimento da área funcional dos centros de atención a persoas con discapacidade dependentes da Administración autonómica.</p>
<p>-O impulso do cumprimento da normativa sobre accesibilidade e supresión de barreiras, así como a proposta de actuacións e de normativa na materia competencia do servicio.</p>
<p>-A promoción da divulgación, información e o estudio da accesibilidade e supresión de barreiras.</p>
<p>-O asesoramento a responsables institucionais, profesionais e entidades implicadas en programas de accesibilidade e supresión de barreiras.</p>
<p>-O estudio, tramitación e proposta de resolución dos recursos formulados contra as resolucións emanadas dos distintos órganos provinciais nas materias anteriormente mencionadas, nas que expresamente teña atribuída competencia resolutoria a Dirección Xeral do Maior e de Persoas con Discapacidade.</p>
<p>-O apoio técnico e administrativo á Comisión Técnica de Accesibilidade e ó Consello Galego para a Promoción da Accesibilidade e a Supresión de Barreiras.</p>
<p>IV. Dirección Xeral de Servicios Comunitarios e Inclusión Social.</p>
<p>Artigo 6º</p>
<p>Un.-Correspóndelle a elaboración de propostas para a formulación da política da consellería en materia de servicios comunitarios e inclusión social. Así, realizará funcións de estudio das necesidades e problemáticas sociais, coordinación, control e xestión das prestacións sociais e económicas.</p>
<p>Correspóndelle a xestión e coordinación do funcionamento do Consello Galego de Servicios Sociais e a planificación, ordenación, coordinación, seguimento e avaliación dos servicios sociais de atención primaria. Así mesmo, asesorará os concellos e outros entes locais na creación, organización e funcionamento destes servicios e colaborará na formación permanente do seu persoal.</p>
<p>Tamén realizará a planificación, coordinación, seguimento e control da execución dos programas de inclusión social, a formulación das propostas, no seu ámbito competencial, para a elaboración do Plan Galego de Equipamentos e Servicios Sociais, o asesoramento e asistencia técnica ás entidades prestadoras de servicios sociais, así como calquera outra función que lle corresponda á dirección xeral en materia da súa competencia ou que lle sexa atribuída pola normativa vixente no eido dos servicios sociais.</p>
<p>Correspóndelle tamén, a elaboración do estudio do anteproxecto do orzamento correspondente ó seu centro directivo, así como a súa xestión, seguimento e avaliación e a elaboración de estatísticas nas materias da sua competencia.</p>
<p>Dous.-A Dirección Xeral de Servicios Comunitarios e Inclusión Social, para o exercicio das súas competencias, contará coa seguinte unidade administrativa:</p>
<p>1. Subdirección Xeral de Inclusión Social e Cooperación coas Corporacións Locais.</p>
<p>É a unidade á que lle corresponde a realización dos programas de inclusión social en relación coas problemáticas concretas de marxinación e exclusión social, aplicando proxectos de traballo social personalizado ou de grupos.</p>
<p>Así mesmo, correspóndenlle as funcións de planificación, programación, coordinación, seguimento, avaliación e control da xestión das prestacións sociais e económicas competencia da Dirección Xeral de Servicios Comunitarios e Inclusión Social.</p>
<p>Tamén lle corresponden as funcións de xestión, programación, asesoramento técnico, coordinación, seguimento e control dos programas, centros e servicios de atención primaria, a coordinación do funcionamento do Consello Galego de Servicios Sociais e a xestión e coordinación do funcionamento das mesas autonómica e provinciais de control e avaliación da renda de integración social de Galicia.</p>
<p>Para o desenvolvemento das súas funcións contará coas seguintes unidades con nivel orgánico de servicio.</p>
<p>1.1. Servicio de Inclusión Social.</p>
<p>Correspóndelle a coordinación, execución e seguimento dos plans e programas de actuación da dirección xeral, concretados no plan de inclusión social de Galicia, de equipamentos e servicios sociais e dos programas xurdidos da participación en iniciativas comunitarias dirixidas a palia-las ditas problemáticas, así como a execución dos proxectos que, se é o caso, se deriven.</p>
<p>1.2. Servicio de Cooperación coas Corporacións Locais.</p>
<p>Correspóndenlle a este servicio as seguintes funcións:</p>
<p>-A xestión, coordinación, seguimento, avaliación e control dos servicios sociais de atención primaria.</p>
<p>-A coordinación das actividades formativas relativas ó desenvolvemento e execución dos programas de atención primaria e o asesoramento e asistencia técnica ós concellos e outros entes locais en materia de atención primaria de servicios sociais.</p>
<p>-A xestión, coordinación, seguimento, avaliación e control dos servicios sociais de atención especializada nas áreas de actuación de competencia da consellería, dependentes das entidades locais.</p>
<p>-A implantación e seguimento do sistema de información dos usuarios de servicios sociais (SIUSS) e do Manual para os profesionais de traballo, información e asesoramento de servicios sociais (MATIASS).</p>
<p>-A preparación, xestión, seguimento e control dos programas que regulan axudas destinadas a prestación de servicios sociais polas corporacións locais, nas materias anteriormente citadas.</p>
<p>1.3. Servicio de Prestacións:</p>
<p>-A xestión das prestacións previstas na Lei 9/1991, do 2 de outubro, galega de medidas básicas para a inserción social.</p>
<p>-A xestión das prestacións económicas derivadas do Real decreto lei 1/1994, do 20 de xuño, polo que se aproba o texto refundido da Lei xeral da Seguridade Social, no relativo ás prestacións non contributivas e outros réximes vixentes de carácter transitorio.</p>
<p>-A preparación, xestión, seguimento e control dos programas que establecen subvencións destinadas á prestación de servicios sociais no seu ámbito competencial.</p>
<p>-O estudio, tramitación e proposta de resolución dos recursos formulados contra as resolucións emanadas dos distintos órganos provinciais nas materias anteriormente mencionadas, nas que expresamente teña atribuída competencia resolutoria a Dirección Xeral de Servicios Comunitarios e Inclusión Social.</p>
<p>V. Dirección Xeral de Promoción do Emprego.</p>
<p>Artigo 7º</p>
<p>Un.-Correspóndelle o desenvolvemento das funcións atribuídas á consellería en materia de fomento do emprego nas empresas e nas entidades de economía social, así como no eido da colaboración coas administracións e institucións públicas e con entidades sen ánimo de lucro. Así mesmo, levará a cabo a programación, seguimento, control e, se é o caso, a xestión das escolas obradoiro, casas de oficios e obradoiros de emprego.</p>
<p>Respecto dos centros, tanto propios como dependentes doutras entidades, sen prexuízo das competencias atribuídas á secretaría xeral, corresponderalle coordina-la súa xestión, supervisa-lo seu funcionamento, e prestarlle a asistencia técnica nece</p>
<p>saria para o correcto desenvolvemento das súas actividades.</p>
<p>Correspóndelle tamén, a elaboración do estudio do anteproxecto do orzamento correspondente ó seu centro directivo, así como a súa xestión, seguimento e avaliación.</p>
<p>Dous.-Para o desenvolvemento das súas funcións, a Dirección Xeral de Promoción do Emprego estructúrase nas seguintes unidades:</p>
<p>1. Subdirección Xeral de Apoio á Contratación e a Emprendedores.</p>
<p>Levará a cabo as funcións de programación, coordinación, execución, seguimento, propostas e avaliación e control dos programas de fomento do emprego correspondentes á incentivación da contratación por conta allea e o apoio ó autoemprego, ó emprego en entidades de economía social e nas iniciativas empresariais no ámbito local e rural, ós programas dirixidos á integración laboral das persoas con discapacidade, así como das accións correspondentes ó seu ámbito competencial recollidas nos plans de emprego e a elaboración das estatísticas correspondentes, sen prexuízo das competencias atribuídas ó Instituto Galego de Estatística.</p>
<p>1.1. Servicio de Programación e Xestión.</p>
<p>A este servicio corresponderalle a xestión dos programas e accións para o fomento da contratación por conta allea, a coordinación dos labores de difusión, formación e información correspondentes ós programas, e daqueloutras actividades que se lle asignen dentro da súa área funcional, así como a elaboración de estatísticas relativas a eles e a execución, control e avaliación, seguimento contable e xustificación das partidas orzamentarias correspondentes.</p>
<p>1.2. Servicio de Apoio a Emprendedores.</p>
<p>A este servicio corresponderalle a xestión dos programas e accións de apoio a emprendedores, ó emprego en entidades de economía social e á iniciativa empresarial no ámbito local e rural, a coordinación dos labores de difusión, formación e información, asesoramento a emprendedores e empresas familiares e Pemes, e daqueloutros que se lle asignen dentro da súa área funcional, así como a elaboración de estatísticas relativas a eles e a execución, control e avaliación, seguimento contable e xustificación das partidas orzamentarias correspondentes.</p>
<p>2. Subdirección Xeral de Escolas Obradoiro e Programas de Cooperación.</p>
<p>Levará a cabo as funcións de programación, coordinación, execución, seguimento, propostas e avaliación, control e, se é o caso, a xestión dos programas de escolas obradoiro, casas de oficios e obradoiros de emprego, dos de promoción do emprego no ámbito local e daqueloutros programas de cooperación competencia da dirección xeral. Exercerá, así mesmo, esas funcións en relación coas accións correspondentes ó seu ámbito competencial recollidas nos plans de emprego.</p>
<p>2.1. Servicio de Xestión de Escolas Obradoiro.</p>
<p>A este servicio corresponderalle a xestión técnica dos programas de escolas obradoiro, casas de oficios e obradoiros de emprego, a elaboración de estatísticas relativas ós mesmos e a execución, control e avaliación, seguimento contable e xustificación das partidas orzamentarias correspondentes.</p>
<p>2.2. Servicio de Programas de Cooperación.</p>
<p>A este servicio corresponderalle a xestión técnica dos programas de promoción do emprego no ámbito local e daqueloutras accións e programas de cooperación competencia da subdirección xeral; así como a elaboración de estatísticas relativas a eles e a execución, seguimento contable e xustificación das partidas orzamentarias correspondentes.</p>
<p>2.3. Servicio de Administración e Xestión.</p>
<p>A este servicio corresponderalle a administración dos programas de xestión centralizada e, especialmente, dos experimentais que xurdan nos plans de emprego e que sexan da competencia da subdirección xeral; así como a elaboración de estatísticas relativas a eles e a execución, seguimento contable e xustificación das partidas orzamentarias correspondentes.</p>
<p>VI. Dirección Xeral de Formación e Colocación.</p>
<p>Artigo 8º</p>
<p>Un.-Corresponderalle a esta dirección xeral o desenvolvemento das funcións atribuídas á consellería en materia de formación ocupacional e intermediación no mercado de traballo, colocación e orientación laboral, así como a estatística, a análise e a prospectiva do mercado de traballo, sen prexuízo das competencias atribuídas ó Instituto Galego de Estatística. Así mesmo, exercerá as funcións de execución relativas ó cumprimento das obrigas de empresarios e traballadores e, se é o caso, a potestade sancionadora nas materias relativas ó emprego e desemprego.</p>
<p>Desenvolverá tamén as competencias que lle correspondan a esta consellería en materia de expedición de certificados de profesionalidade ou a acreditación parcial acumulable correspondente. Así mesmo, desenvolverá e aplicará as competencias da consellería para a execución do procedemento establecido para a avaliación e acreditación das competencias da poboación activa de Galicia.</p>
<p>Correspóndelle a elaboración do estudio do anteproxecto do orzamento correspondente ó seu centro directivo, así como a súa xestión, seguimento e avaliación.</p>
<p>Dous.-Para o desenvolvemento das súas funcións, a Dirección Xeral de Formación e Colocación estructúrase nas seguintes unidades:</p>
<p>1. Subdirección Xeral de Formación Ocupacional.</p>
<p>Levará a cabo as funcións de planificación, programación, seguimento e avaliación das accións de formación ocupacional, o mantemento do censo de</p>
<p>centros colaboradores e a xestión administrativa dos programas de formación ocupacional, así como o seguimento da inserción laboral resultante delas.</p>
<p>Para o desenvolvemento das ditas funcións, contará coas seguintes unidades administrativas con nivel orgánico de servicio:</p>
<p>1.1. Servicio de Planificación de Formación Ocupacional.</p>
<p>A este servicio corresponderalle a xestión técnica da planificación, programación, avaliación e seguimento das accións de formación ocupacional, así como da inserción laboral resultante delas.</p>
<p>1.2. Servicio de Xestión Administrativa de Formación Ocupacional.</p>
<p>Corresponderalle a este servicio a xestión administrativa dos programas de formación ocupacional, execución orzamentaria, seguimento contable e xustificación, así como a elaboración das diferentes estatísticas de formación ocupacional.</p>
<p>2. Subdirección Xeral de Colocación.</p>
<p>Asumirá as funcións de intermediación no mercado de traballo, e en concreto, as relativas a inserción e rexistro dos demandantes de emprego e das ofertas de traballo, rexistro de contratos, autorización de axencias de colocación e Rede Eures (European Employment Services).</p>
<p>Así mesmo, corresponderalle a xestión dos programas de orientación laboral e os de apoio e asistencia na busca de emprego.</p>
<p>A Subdirección Xeral de Colocación estructúrase nas seguintes unidades con nivel orgánico de servicio:</p>
<p>2.1. Servicio de Xestión e Coordinación.</p>
<p>A este servicio corresponderalle a coordinación da actividade e o soporte técnico da rede de intermediación no mercado de traballo, o seguimento dos convenios establecidos cos centros asociados, o control de calidade da actividade de inserción que desenvolverán, e a avaliación da calidade das infraestructuras esixidas para a súa inclusión na rede de intermediación e atribución de funcionalidades ós ditos centros de acordo coa tipoloxía establecida.</p>
<p>2.2. Servicio de Administración Informática.</p>
<p>No ámbito das materias competencia da dirección xeral corresponderalle a administración dos sistemas de información, a supervisión dos soportes técnicos e mantemento das aplicacións, elaboración das estatísticas e informes de resultados da xestión, sen prexuízo das competencias atribuídas á Consellería da Presidencia, Relacións Institucionais e Administración Pública e ó Instituto Galego de Estatística.</p>
<p>2.3. Servicio de Orientación Laboral.</p>
<p>A este servicio corresponderalle a xestión dos programas de axuda á busca de emprego, de mellora de emprego ou de reciclaxe profesional, así como os relativos ó asesoramento e orientación profesional</p>
<p>e laboral, análise e información do mercado de traballo, a súa evolución e a adecuación entre a oferta formativa e a demanda laboral.</p>
<p>3. Subdirección Xeral das Cualificacións.</p>
<p>Desenvolverá as funcións necesarias para garanti-la implantación efectiva do Sistema Nacional de Cualificacións en Galicia, asi como dos procesos de estudio das cualificacións, tanto para a súa determinación como para o seu seguimento, establecendo os sistemas de interrelación e cooperación cos organismos, departamentos e axentes sociais implicados no mundo productivo e formativo. Coordinación dos distintos departamentos competentes en materia de formación profesional, co fin de promove-la integración efectiva dos tres subsistemas e entre estes e o mundo sociolaboral que lle serve de marco de referencia.</p>
<p>Dándolle cumprimento ó Plan Galego de Formación Profesional, elaborará cantos estudios, informes e plans de actividades lle sexan requiridos polo Consello Galego de Formación Profesional.</p>
<p>Así mesmo, asumirá as funcións recollidas no Decreto 93/1999, do 8 de abril, polo que se crea o Instituto Galego das Cualificacións.</p>
<p>A Subdirección Xeral das Cualificacións estructúrase nas seguintes unidades con nivel orgánico de servicio:</p>
<p>3.1. Servicio de Observatorio Ocupacional.</p>
<p>A este servicio corresponderanlle as seguintes funcións: a análise permanente das necesidades de cualificación dos distintos colectivos de xeito que sirva de marco de referencia para a elaboración e articulación das ofertas normativas dos tres subsistemas de formación profesional e para a súa actualización permanente. Realizará o seguimento da evolución das cualificacións a través do Observatorio Ocupacional, que ten encomendadas as funcións de recoller, analizar e proporcionar información sobre as estructuras ocupacionais e a súa evolución para adapta-las cualificacións profesionais ás necesidades do mercado de traballo da Comunidade Autónoma de Galicia.</p>
<p>3.2. Servicio de Deseño e Acreditación das Cualificacións.</p>
<p>A este servicio corresponderalle a participación na confección do Repertorio Nacional das Cualificacións, así como na súa actualización permanente, elaborando propostas para o catálogo de cualificacións profesionais de acordo cos resultados dos estudios realizados no tecido empresarial galego e participará na determinación de criterios para defini-los requisitos e as características que deben reuni-las cualificacións profesionais para seren incorporadas ó Sistema Nacional das Cualificacións Profesionais.</p>
<p>Regulará os métodos básicos que deben observarse na avaliación da competencia e o procedemento para a concesión de acreditacións polo organismo competente e determinará correspondencias e valida</p>
<p>cións dentro dos principios, bases e directrices fixados polo Instituto Nacional de Cualificacións.</p>
<p>Proporá métodos e instrumentos de acreditación da cualificación.</p>
<p>Realizará as tarefas necesarias para o establecemento dun marco de referencia da programación xeral de tódolos subsistemas de formación e apoiará a tarefa normativa e de regulamentación realizada polos órganos competentes da Comunidade Autónoma.</p>
<p>VII. Dirección Xeral de Relacións Laborais.</p>
<p>Artigo 9º</p>
<p>Un.-Correspóndelle á Dirección Xeral de Relacións Laborais a dirección, coordinación, control e execución das competencias da Comunidade Autónoma en materia laboral, seguridade e saúde laboral no traballo, cooperativas e empresas de economía social, sen prexuízo das funcións relativas á promoción de emprego en entidades de economía social e das competencias atribuídas a outras consellerías en materia de cooperativas.</p>
<p>Así mesmo, atribúeselle á directora xeral de Relacións Laborais, no ámbito das competencias da dirección xeral, o coñecemento e a resolución dos recursos de alzada interpostos contra as resolucións dictadas polos delegados provinciais no seu respectivo ámbito territorial.</p>
<p>Dous.-Para o desenvolvemento das súas funcións, estructurarase nas unidades que a continuación se relacionan e que terán atribuídas as seguintes funcións:</p>
<p>1. Subdirección Xeral de Traballo.</p>
<p>Correspóndelle:</p>
<p>-A promoción, coordinación, desenvolvemento, control e execución das competencias da Comunidade Autónoma en materia laboral, así como a modulación das relacións cos axentes sociais.</p>
<p>-A elaboración do estudio do anteproxecto do orzamento correspondente ó seu programa de gasto, así como a súa xestión, seguimento e avaliación, e a elaboración de estatísticas nas materias da súa competencia.</p>
<p>Para o desenvolvemento das súas funcións, contará coas seguintes unidades:</p>
<p>1.1. Servicio de Relacións Laborais.</p>
<p>Correspóndelle:</p>
<p>-A instrucción, tramitación e proposta de resolución dos expedientes de regulación de emprego, e daqueloutros sobre relacións individuais ou colectivas atribuídas á Administración laboral.</p>
<p>-A xestión e tramitación das axudas equivalentes a xubilacións anticipadas e outras análogas a traballadores en empresas en crise non suxeitas a plans de reconversión.</p>
<p>-A tramitación e proposta de resolución dos expedientes sancionadores por infraccións laborais da competencia da dirección xeral.</p>
<p>-O depósito, rexistro e publicación de convenios colectivos, adhesión e instrucción dos procedementos de extensión de convenios colectivos</p>
<p>-Depósito de estatutos dos sindicatos e das asociacións empresariais e a expedición de certificación de documentación en depósito.</p>
<p>-Execución e coordinación das funcións que lle corresponden á autoridade laboral en materia de eleccións sindicais.</p>
<p>-A recepción, seguimento e coordinación das declaracións de folgas e peches patronais.</p>
<p>-A xestión e instrucción dos procedementos e o desenvolvemento das funcións de mediación, arbitraxe e conciliación.</p>
<p>-A autorización administrativa e o rexistro das empresas de traballo temporal.</p>
<p>-A xestión das subvencións a centrais sindicais.</p>
<p>-Elaboración de estatísticas de relacións laborais.</p>
<p>-Todos aqueles asuntos ou materias que pola súa natureza análoga lle sexan encomendados.</p>
<p>2. Subdirección Xeral de Seguridade e Saúde Laboral.</p>
<p>Á Subdirección Xeral de Seguridade e Saúde Laboral correspóndelle a promoción, coordinación, desenvolvemento, control e execución das competencias da Comunidade Autónoma en materia de prevención de riscos laborais, así como o establecemento de vías de colaboración e cooperación técnica e institucional con organismos e institucións con competencias na materia, sen prexuízo das competencias que a lexislación vixente lle atribúe á Consellería de Innovación, Industria e Comercio no referente a traballos en minas, canteiras e túneles que esixan a aplicación da técnica mineira.</p>
<p>Así mesmo, correspóndelle a coordinación das actuacións dos centros provinciais de seguridade e saúde laboral, de acordo coas políticas establecidas para a prevención de riscos laborais.</p>
<p>Tamén lle corresponde a elaboración do estudio do anteproxecto do orzamento correspondente ó seu programa de gasto, así como a súa xestión, seguimento e avaliación.</p>
<p>Para o desenvolvemento das súas funcións contará cos seguintes servicios:</p>
<p>2.1.- Servicio de Seguridade e Saúde Laboral.</p>
<p>A esta unidade corresponderalle:</p>
<p>-A tramitación, inscrición e seguimento das autorizacións a entidades formativas, para impartir cursos de niveis intermedio e superior de prevención de riscos laborais.</p>
<p>-A tramitación, inscrición e seguimento das autorizacións dos servicios de prevención alleos e auditorias de prevención</p>
<p>-Elaboración de estatísticas sobre accidentes de traballo e enfermidades profesionais.</p>
<p>-Xestión e seguimento de programas comunitarios en materia de prevención de riscos laborais.</p>
<p>-Execución do orzamento de gasto asignado ó programa de seguridade e saúde laboral.</p>
<p>-O exercicio das actividades da Secretaría do Consello Galego de Seguridade e Hixiene no Traballo.</p>
<p>-Todos aqueles asuntos ou materias que pola súa natureza análoga lle sexan encomendados.</p>
<p>3. Subdirección Xeral de Cooperativas e Economía Social.</p>
<p>Á Subdirección Xeral de Cooperativas e Economía Social correspóndelle a promoción, coordinación, desenvolvemento, control e execución das competencias da Comunidade Autónoma en materia de cooperativas e outras empresas de economía social, así como as relacións coas súas entidades representativas, sen prexuízo das competencias doutras consellerías en materia de cooperativas.</p>
<p>Correspóndelle, ademais, a elaboración do estudio do anteproxecto de orzamento anual correspondente ó seu programa de gasto, a súa xestión, seguimento e avaliación, así como a elaboración de estatísticas nas materias da súa competencia.</p>
<p>Para o desenvolvemento das súas funcións contará coas seguintes unidades:</p>
<p>3.1. Servicio de Cooperativas e Economía Social,</p>
<p>Ó que lle corresponderá:</p>
<p>-A cualificación, inscrición e certificación dos actos que deben acceder ó rexistro xurídico de cooperativas central, e os depósitos relativos ás asociacións de cooperativas.</p>
<p>-A tramitación de expedientes sancionadores por infracción da normativa cooperativa, así como de procedementos de adopción de medidas de intervención temporal e de descualificación de cooperativas.</p>
<p>-A cualificación e inscrición no rexistro administrativo de sociedades laborais e expedición de certificacións.</p>
<p>- A cualificación e inscrición no rexistro administrativo de centros especiais de emprego e expedición de certificacións.</p>
<p>-Información e asesoramento en materia de cooperativa e de empresas de economía social, así como o impulso das relacións inter cooperativas</p>
<p>-A coordinación dos rexistros provinciais de cooperativas.</p>
<p>-Planificación, xestión e control das axudas a cooperativas, sociedades laborais e as súas asociacións.</p>
<p>-Execución dos programas de promoción e divulgación do cooperativismo e doutras formas de economía social.</p>
<p>-Elaboración de estatísticas, realización e coordinación de estudios sobre cooperativas e empresas de economía social.</p>
<p>-O desenvolvemento e a xestión daqueloutras funcións atribuídas á autoridade laboral na normativa de cooperativas e sociedades laborais.</p>
<p>-Todos aqueles asuntos ou materias que pola súa natureza análoga lle sexan encomendados.</p>
<p>VIII. Delegacións provinciais.</p>
<p>Artigo 10º</p>
<p>1. Para o exercicio das súas competencias, a Consellería de Asuntos Sociais, Emprego e Relacións Laborais organízase en catro delegacións provinciais, que desenvolven as súas funcións no ámbito territorial correspondente a cada unha das provincias da Comunidade Autónoma de Galicia.</p>
<p>2. Á fronte de cada delegación provincial existirá un delegado/a do que dependerán tódolos servicios, unidades ou centros da consellería que radiquen no ámbito territorial da súa competencia. Os delegados dependerán orgánica e funcionalmente do conselleiro, sen prexuízo das directrices que, na orde funcional, poidan emanar do secretario xeral e dos directores xerais da consellería.</p>
<p>Nos seus respectivos ámbitos territoriais, correspóndelles ós delegados provinciais o exercicio das competencias establecidas polo Decreto 5/1987, do 14 de xaneiro, e a demais normativa vixente.</p>
<p>3. As delegacións provinciais da Consellería de Asuntos Sociais, Emprego e Relacións Laborais estarán integradas polas seguintes unidades administrativas, con nivel orgánico de servicio:</p>
<p>3.1. A secretaría da delegación.</p>
<p>Baixo a autoridade e supervisión do delegado, corresponderanlle as seguintes funcións:</p>
<p>-A elaboración do estudio do anteproxecto de orzamento anual correspondente ó programa de gasto da delegación e dos centros dela dependentes.</p>
<p>- Control contable, xestión e xustificación dos créditos que se lle asignen ou desconcentren.</p>
<p>-A coordinación administrativa do funcionamento dos servicios dependentes da delegación provincial.</p>
<p>-A xestión do persoal que preste servicios na delegación.</p>
<p>-As cuestións de réxime interior, información e atención ó cidadán, rexistro xeral, publicacións, tramitación administrativa, arquivo e inventario.</p>
<p>-A execución de actuacións de inspección da organización e funcionamento dos servicios administrativos da delegación.</p>
<p>-A supervisión e coordinación dos plans sociais implantados, dentro do ámbito competencial da respectiva delegación provincial.</p>
<p>-A xestión do procedemento de recoñecemento, declaración e cualificación do grao de minusvalidez.</p>
<p>- Prestarlle asesoramento e asistencia técnica e administrativa ó delegado/a e substituílo en caso de enfermidade, ausencia ou vacante.</p>
<p>-Calquera outro asunto que non sexa de competencia específica dos demais servicios da delegación.</p>
<p>3.2. Servicio de Xestión Económica.</p>
<p>Correspóndelle o exercicio das seguintes funcións:</p>
<p>-A coordinación e supervisión da xestión económica dos servicios da delegación e dos centros dependentes dela.</p>
<p>-A administración, control e xustificación dos créditos asignados á delegación.</p>
<p>-A habilitación dos medios materiais.</p>
<p>-A tramitación dos expedientes de contratación.</p>
<p>3.3. Servicio de Axudas e Programas de Servicios Sociais.</p>
<p>Terá ó seu cargo as funcións inherentes:</p>
<p>-Á xestión, tramitación, seguimento e control das axudas e programas dirixidos ós servicios sociais de atención primaria e especializada nas áreas de competencia da consellería.</p>
<p>-A xestión, tramitación e proposta de resolución das axudas destinadas á prestación de servicios sociais polas entidades de iniciativa social do respectivo ámbito territorial.</p>
<p>-As funcións de inspección que expresamente lle sexan atribuídas e a coordinación, seguimento e control da xestión dos equipamentos de titularidade autonómica incluídos no seu ámbito provincial.</p>
<p>3.4. Servicio de Prestacións.</p>
<p>Terá ó seu cargo as funcións inherentes á xestión, tramitación e resolución administrativa das pensións non contributivas de invalidez e xubilación e das prestacións derivadas da Lei galega 9/1991, de medidas básicas para a inserción social, así como as demais prestacións económicas e sociais previstas noutros réximes transitorios.</p>
<p>Correspóndelle, así mesmo, a execución e control, a nivel provincial, dos plans de actuación en materia de inclusión social.</p>
<p>3.5. Servicio de Promoción do Emprego.</p>
<p>Desenvolverá as funcións propias da Dirección Xeral de Promoción do Emprego no respectivo ámbito provincial.</p>
<p>3.6. Servicio de Formación e Colocación.</p>
<p>Desenvolverá as funcións propias da Dirección Xeral de Formación e Colocación no respectivo ámbito provincial.</p>
<p>3.7. Servicio de Relacións Laborais.</p>
<p>Desenvolverá as funcións propias da Dirección Xeral de Relacións Laborais no respectivo ámbito provincial, en materia de relacións laborais, cooperativas e economía social.</p>
<p>3.8. Servicio de Área de Seguridade e Saúde Laboral.</p>
<p>Desenvolverá as funcións propias da Dirección Xeral de Relacións Laborais no respectivo ámbito provincial en materia de seguridade e saúde laboral</p>
<p>Artigo 11º.-Órganos colexiados.</p>
<p>Están adscritos á Consellería de Asuntos Sociais, Emprego e Relacións Laborais, coa composición e funcións que sinalan as súas normas de creación, os seguintes órganos:</p>
<p>1. Comité Autonómico de Emprego e os Comités Provinciais de Emprego e Seguimento de Contratación Laboral.</p>
<p>2. O Consello Galego de Servicios Sociais e os Consellos Provinciais de Servicios Sociais.</p>
<p>3. O Consello Galego das Persoas Maiores.</p>
<p>4. Consello Galego de Persoas con Discapacidade.</p>
<p>5. As mesas autonómica e provinciais de control e avaliación da renda de integración social de Galicia.</p>
<p>6. O Consello Galego para a Promoción da Accesibilidade e a Supresión de Barreiras.</p>
<p>7. A Comisión Técnica de Accesibilidade.</p>
<p>8. O Consello Galego de Seguridade e Hixiene no Traballo.</p>
<p>9. O Consello Galego de Cooperativas.</p>
<p>Disposicións adicionais</p>
<p>Primeira.-A Consellería de Asuntos Sociais, Emprego e Relacións Laborais, exercerá as funcións asignadas á extinta Consellería de Traballo e Benestar Social pola Lei 7/1988, do 12 de xullo, de creación do Consello Galego de Relacións Laborais, órgano institucional de diálogo entre os sindicatos e as asociacións empresariais, e órgano consultivo asesor da Comunidade Autónoma nas materias relativas á política laboral.</p>
<p>Baixo a dependencia do presidente, quen terá para tódolos efectos categoría de director xeral, o Conselllo estructúrase en:</p>
<p>1. Secretaría do Consello.</p>
<p>Correspóndenlle á secretaría as funcións atribuídas no artigo 16 da Lei reguladora do Consello 7/1988, do 12 de xullo.</p>
<p>Para o desempeño destas funcións e demais atribuídas ó Consello, contará coa seguinte unidade administrativa con rango de servicio:</p>
<p>1.1. Servicio Xurídico e de Solución de Conflictos, ó que lle corresponden as seguintes funcións:</p>
<p>-Coordinación da elaboración dos dictames sobre proxectos normativos que sexan remitidos ó Consello e dos estudios necesarios para a súa realización.</p>
<p>-Coordinación dos informes e estudios que sexan requiridos polo Pleno ou Comisión Permanente ou elaborados por propia iniciativa do Consello.</p>
<p>-Asesoramento en materia laboral dentro do marco do Consello.</p>
<p>-Coordinación xurídica e administrativa do Servicio de Solución de Conflictos (órgano xestor do Acordo Interprofesional Galego sobre Solución Extraxudicial de Conflictos Colectivos de Traballo-AGA-DOG do 8 de abril de 1992 e 4 de maio de 1995 que, entre outras, implica:</p>
<p>-Relación e comunicación cos mediadores - conciliadores e árbitros do AGA.</p>
<p>-Responsabilidade en canto á correcta tramitación administrativa dos distintos procedementos previstos no AGA.</p>
<p>-Realización das oportunas xestións en canto á facilitación dos medios materiais e persoais que sexan necesarios para xestiona-lo conflicto.</p>
<p>-Desprazamento ó lugar do conflicto para a realización das xestións administrativas esixidas polos distintos procedementos.</p>
<p>-Mantemento do sistema informático de AGA e dos seus resultados estatísticos, así como o mantemento e custodia do arquivo das distintas actuacións.</p>
<p>-Relación e comunicación coas organizacións asistentes do acordo e cos membros da súa comisión paritaria.</p>
<p>Segunda.-O representante da extinta Consellería de Familia, Promoción do Emprego, Muller e Xuventude, a que fai referencia o artigo 4 do Decreto 25/2001, do 18 de xaneiro, de organización e funcionamento do Consello Galego de Cooperativas, entenderase que é o representante da consellería que teña atribuídas as competencias en materia de políticas activas de emprego.</p>
<p>Disposición transitoria</p>
<p>Cando, como consecuencia da estructura orgánica que se establece no presente decreto, se modifique a denominación ou o contido das distintas unidades administrativas existentes con anterioridade ou se suprima algunha das devanditas unidades, autorízase a conselleira de Asuntos Sociais, Emprego e Relacións Laborais para readscribi-lo persoal afectado a postos do mesmo nivel ou inferior, sempre que sexan postos de libre designación, ou adscribilos, con carácter temporal, a postos de inferior nivel, se se tratase de prazas de provisión por concurso, ata que, neste último caso, os devanditos postos sexan cubertos da forma regulamentariamente</p>
<p>establecida, sen que, en ningún caso, a readscrición ou adscrición supoña cambio de residencia, todo isto sen prexuízo do disposto no artigo 62.4º da Lei da función pública de Galicia e na Lei 9/1997, do 12 de maio, de órganos de representación, determinación das condicións de traballo e participación do persoal ó servicio das administracións públicas, así como das competencias que poida ter atribuídas nesta materia a Consellería da Presidencia, Relacións Institucionais e Administración Pública.</p>
<p>Disposición derrogatoria</p>
<p>Quedan derrogadas cantas disposicións de igual ou inferior rango se opoñan ó disposto no presente decreto.</p>
<p>Disposicións derradeiras</p>
<p>Primeira.-A estructura orgánica establecida no presente decreto non suporá incremento de gasto.</p>
<p>Segunda.-Facúltase a conselleira de Asuntos Sociais, Emprego e Relacións Laborais para dictar cantas disposicións sexan necesarias para o desenvolvemento e execución do presente decreto.</p>
<p>Terceira.-Este decreto entrará en vigor o día seguinte ó da súa publicación no Diario Oficial de Galicia.</p>
<p>Santiago de Compostela, tres de abril de dous mil tres.</p>
<p>Manuel Fraga Iribarne</p>
<p>Presidente</p>
<p>Mª José Cimadevila Cea</p>
<p>Conselleira de Asuntos Sociais, Emprego</p>
<p>e Relacións Laborais</p>


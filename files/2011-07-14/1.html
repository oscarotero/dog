---
date: '2011-07-14'
id: C3F1-080711-4091
page: 19513
number: 135
agency: Consellería de Educación e Ordenación Universitaria
section: I. Disposicións xerais.
title: >-
  RESOLUCIÓN do 5 de xullo de 2011, da Dirección Xeral de Educación, Formación
  Profesional e Innovación Educativa, pola que se establece o perfil do programa
  de cualificación profesional inicial de mantemento estrutural e superficial de
  embarcacións en Galicia.
range: Resolución
url: >-
  https://www.xunta.gal/dog/Publicados/2011/20110714/AnuncioC3F1-080711-4091_gl.html
---
<p>O Real decreto 1225/2010, do 1 de outubro, estableceu, entre outras, a cualificación profesional de nivel 1 de operacións auxiliares de mantemento de elementos estruturais e de recubrimento de superficies de embarcacións deportivas e de recreo, pertencente á familia profesional de transporte e mantemento de vehículos, así como os módulos formativos asociados ás unidades de competencia de que se compón.</p>
    <p>O Decreto 114/2010, do 1 de xullo, polo que se establece a ordenación xeral da formación profesional do sistema educativo de Galicia, recolle na súa disposición adicional terceira que os módulos específicos asociados a unidades de competencia de cualificacións profesionais de nivel 1 incluídos nos programas de cualificación profesional inicial desenvolven a competencia do perfil profesional e formarán parte da formación profesional do sistema educativo, e determina que a consellería con competencias en materia de educación establecerá o currículo dos módulos específicos dos respectivos perfís profesionais conforme o tecido produtivo de Galicia.</p>
    <p>A Orde do 13 de maio de 2008, pola que se regulan os programas de cualificación profesional inicial na Comunidade Autónoma de Galicia, establece no seu artigo 8 que os currículos dos módulos específicos dos perfís profesionais que se establezan se desenvolverán por medio de resolución da Dirección Xeral de Educación, Formación Profesional e Innovación Educativa, e que deberán tomar como referencia os módulos formativos asociados ás unidades de competencia que inclúa o perfil.</p>
    <p>Na súa virtude, esta dirección xeral,</p>
    <h2>RESOLVE:</h2>
    <p>Primeiro. Obxecto.</p>
    <p>Esta resolución ten por obxecto o establecemento do perfil profesional do programa de cualificación profesional inicial de mantemento estrutural e superficial de embarcacións en Galicia.</p>
    <p>Segundo. Identificación.</p>
    <p>O programa de cualificación profesional inicial de mantemento estrutural e superficial de embarcacións queda identificado polos seguintes elementos:</p>
    <p>– Denominación: mantemento estrutural e superficial de embarcacións.</p>
    <p>– Nivel: programa de cualificación profesional inicial.</p>
    <p>– Duración: 580 horas.</p>
    <p>– Familia profesional: transporte e mantemento de vehículos.</p>
    <p>Terceiro. Competencia xeral.</p>
    <p>Realizar operacións auxiliares de mantemento de elementos estruturais de madeira e fibra, así como de protección e embelecemento de superficies das embarcacións deportivas e de recreo, incluíndo aqueloutras de eslora restrinxida dedicadas a outros servizos ou funcións, seguindo instrucións recibidas e cumprindo a normativa de prevención de riscos laborais e ambientais.</p>
    <p>Cuarto. Competencias profesionais, persoais e sociais.</p>
    <p>As competencias profesionais, persoais e sociais deste programa de cualificación profesional inicial son as que se relacionan:</p>
    <p>a) Preparar a embarcación, o equipamento e a zona de traballo e adxacentes para a realización das operacións de mantemento de elementos de madeira, e de protección e embelecemento de superficies de embarcacións deportivas e de recreo.</p>
    <p>b) Realizar as operacións auxiliares de preparación de superficies da obra viva e dos seus elementos, da obra morta, cuberta, superestruturas e arboradura, e dos compartimentos de servizos de embarcacións deportivas e de recreo.</p>
    <p>c) Realizar as operacións auxiliares nos procesos de protección de superficies de embarcacións deportivas e de recreo, e de preparación dos produtos para aplicar, para a protección e o embelecemento de superficies de embarcacións deportivas e de recreo.</p>
    <p>d) Adoptar as normas de prevención de riscos laborais e ambientais na execución de todas as operacións auxiliares de protección e embelecemento de superficies de embarcacións deportivas e de recreo.</p>
    <p>e) Realizar as operacións auxiliares de desmantelamento, limpeza e protección das zonas do casco ou da cuberta que cumpra reparar, de embarcacións deportivas e de recreo.</p>
    <p>f) Realizar as operacións auxiliares nos procesos de mecanizado de pezas e nos de ensamblaxe, axuste e montaxe de pezas de madeira e ferraxes, para facilitar a execución dos traballos.</p>
    <p>g) Adoptar as normas de prevención de riscos laborais e ambientais na execución de todas as operacións auxiliares de reparación de elementos de madeira, de embarcacións deportivas e de recreo.</p>
    <p>h) Preparar a embarcación, o equipamento, e a zona de traballo e adxacentes para realizar as operacións de reparación de elementos de plástico reforzado con fibra, de embarcacións deportivas e de recreo.</p>
    <p>i) Realizar as operacións auxiliares de saneamento e limpeza das zonas de plástico reforzado con fibra que se vaian reparar, así como de acondicionamento e limpeza das reparadas, de embarcacións deportivas e de recreo.</p>
    <p>j) Realizar as operacións auxiliares nos procesos de desmoldeamento, e de reparación de zonas danadas do casco ou das estruturas, aplicando as técnicas básicas de laminaxe.</p>
    <p>k) Adoptar as normas de prevención de riscos laborais e ambientais na execución das operacións auxiliares de reparación de elementos de plástico reforzado con fibra, de embarcacións deportivas e de recreo.</p>
    <p>l) Adaptarse á organización específica da empresa, integrándose no sistema de relacións técnico-laborais.</p>
    <p>m) Comunicarse eficazmente coas persoas adecuadas en cada momento, respectando as canles establecidas na organización.</p>
    <p>n) Executar as intervencións de acordo coas instrucións recibidas, aplicando os procedementos específicos da empresa.</p>
    <p>ñ) Manter os hábitos de orde, puntualidade, responsabilidade e pulcritude ao longo da actividade.</p>
    <p>o) Demostrar as actitudes de cortesía, respecto e discreción requiridas na atención á clientela.</p>
    <p>p) Actuar con confianza na propia capacidade profesional e atención ás innovacións que se produzan dentro do sector e que poidan fomentar o propio desenvolvemento profesional.</p>
    <p>Quinto. Relación de cualificacións e unidades de competencia do Catálogo nacional das cualificacións profesionais incluídas no perfil profesional.</p>
    <p>Cualificacións profesionais completas incluídas no perfil:</p>
    <p>Operacións auxiliares de mantemento de elementos estruturais e de recubrimento de superficies de embarcacións deportivas e de recreo, TMV452_1 (Real decreto 1225/2010, do 1 de outubro), que abrangue as seguintes unidades de competencia:</p>
    <p>– UC1455_1. Realizar operacións auxiliares de protección e embelecemento de superficies de embarcacións deportivas e de recreo.</p>
    <p>– UC1456_1. Realizar operacións auxiliares de reparación de elementos de madeira de embarcacións deportivas e de recreo.</p>
    <p>– UC1457_1. Realizar operacións auxiliares de reparación de elementos de plástico reforzado con fibra de embarcacións deportivas e de recreo.</p>
    <p>Sexto. Ámbito profesional.</p>
    <p>1. Exerce a súa actividade profesional por conta allea, en pequenas e medianas empresas dedicadas ao mantemento de embarcacións deportivas e de recreo, e outras de eslora restrinxida dedicadas a outros servizos ou funcións, de natureza tanto pública como privada, dependendo funcionalmente e xerarquicamente dun superior.</p>
    <p>2. Sectores produtivos. Localízase nas actividades económicas seguintes:</p>
    <p>– Construción naval (construción de embarcacións de recreo e deporte).</p>
    <p>– Reparación e mantemento naval.</p>
    <p>3. Ocupacións e postos de traballo máis salientables:</p>
    <p>– Auxiliar de pintor de embarcacións.</p>
    <p>– Auxiliar de carpinteiro/a de ribeira.</p>
    <p>– Auxiliar de mantemento de elementos de plástico reforzado con fibra.</p>
    <p>Sétimo. Módulos específicos.</p>
    <p>1. Os módulos específicos deste perfil profesional, que toman como referentes os módulos formativos asociados ás unidades de competencia das que se compón, quedan desenvolvidos no anexo I desta resolución.</p>
    <p>2. Son os que se relacionan:</p>
    <p>– ME0141. Protección e embelecemento de superficies.</p>
    <p>– ME0142. Reparación de elementos de madeira.</p>
    <p>– ME0143. Reparación de elementos de plástico reforzado con fibra.</p>
    <p>– ME0144. Formación en centros de traballo.</p>
    <p>Oitavo. Espazos e equipamentos.</p>
    <p>1. Os espazos e os equipamentos mínimos necesarios para o desenvolvemento das ensinanzas deste perfil profesional son os establecidos no anexo II desta resolución.</p>
    <p>2. Os espazos formativos establecidos poden ser ocupados por diferentes grupos de alumnado.</p>
    <p>3. Non cómpre que os espazos formativos identificados se diferencien mediante pechamentos.</p>
    <p>Noveno. Profesorado e persoas formadoras.</p>
    <p>1. A atribución docente dos módulos específicos que constitúen as ensinanzas deste perfil profesional nos programas de cualificación profesional inicial impartidos en centros de ensino públicos dependentes da Consellería de Educación e Ordenación Universitaria establécese no anexo III A) desta resolución.</p>
    <p>2. As titulacións requiridas para a impartición dos módulos específicos que conforman o perfil profesional nos programas de cualificación profesional inicial para os centros de titularidade privada ou doutras administracións distintas da educativa establécense no anexo III B) desta resolución.</p>
    <p>3. O perfil das persoas formadoras que impartan os módulos específicos en ámbitos produtivos establécese no anexo IV desta resolución.</p>
    <p>Décimo. Relación de módulos específicos coas unidades de competencia do Catálogo nacional de cualificacións profesionais que inclúe o programa.</p>
    <p>A relación dos módulos específicos coas unidades de competencia do Catálogo nacional de cualificacións profesionais que inclúe o programa é a que figura na táboa que se inclúe como anexo V desta resolución.</p>
    <p>Décimo primeiro. Distribución horaria dos módulos específicos.</p>
    <p>A distribución horaria dos módulos específicos cursados en ámbitos non produtivos especifícase no anexo VI desta resolución.</p>
    <p>Disposición derradeira. Entrada en vigor.</p>
    <p>Esta resolución entrará en vigor a partir do día seguinte ao da súa publicación no Diario Oficial de Galicia.</p>
    <p>Santiago de Compostela, 5 de xullo de 2011.</p>
    <footer><p>José Luis Mira Lema<br>Director xeral de Educación, Formación Profesional e Innovación Educativa</p></footer>
    <p>1. Anexo I. Módulos específicos.</p>
    <p>1.1. Módulo específico: protección e embelecemento de superficies.</p>
    <p>• Código: ME0141.</p>
    <p>• Duración: 140 horas.</p>
    <p>1.1.1. Resultados de aprendizaxe e criterios de avaliación.</p>
    <p>• RA1. Especifica os procesos de preparación da embarcación, o equipamento e a zona de traballo e adxacentes para executar as operacións de protección e embelecemento de superficies de embarcacións deportivas e de recreo.</p>
    <p>– CA1.1. Explicáronse as normas, os costumes e os usos comúns ou recoñecidos no sector de embarcacións deportivas e de recreo, tanto no ámbito do mantemento como no dos portos deportivos.</p>
    <p>– CA1.2. Identificáronse en situación real ou sobre unha maqueta as partes e os elementos estruturais principais dunha embarcación.</p>
    <p>– CA1.3. Explicáronse as principais operacións de preparación da zona de traballo para realizar procesos de protección e embelecemento de superficies de embarcacións.</p>
    <p>– CA1.4. Relacionáronse os principais medios empregados na protección das zonas adxacentes á área de traballo susceptibles de seren danadas.</p>
    <p>– CA1.5. Describíronse os sistemas básicos de amarradura e acceso dunha embarcación, con especificación da disposición e os nomes dos elementos que interveñen.</p>
    <p>– CA1.6. Realizáronse os nós básicos de aplicación nas operacións de mantemento e de amarradura de embarcacións.</p>
    <p>• RA2. Prepara superficies de diversos materiais empregados na construción do casco e outros elementos da obra viva de embarcacións deportivas e de recreo, utilizando os medios establecidos e aplicando as técnicas requiridas.</p>
    <p>– CA2.1. Indicáronse os materiais que se empregan na construción do casco de embarcacións, e sinaláronse as súas principais propiedades.</p>
    <p>– CA2.2. Describíronse as principais técnicas de limpeza e desengraxamento de superficies, e relacionáronse cos produtos, as ferramentas, os equipamentos e os utensilios que cumpra empregar.</p>
    <p>– CA2.3. Describíronse as principais técnicas de limpeza e desengraxamento de elementos mecánicos, e relacionáronse cos produtos, as ferramentas, os equipamentos e os utensilios que cumpra empregar.</p>
    <p>– CA2.4. Definíronse as técnicas empregadas na lixadura de superficies, e relacionáronse cos produtos, as ferramentas, os equipamentos e os utensilios que cumpra empregar, e coas súas principais aplicacións.</p>
    <p>– CA2.5. Nun caso práctico, debidamente caracterizado, de limpeza e preparación dunha superficie de obra viva e os seus elementos e compartimentos de servizos dunha embarcación (tanques, sentinas, etc.):</p>
    <p>– Seleccionáronse e preparáronse os materiais, as ferramentas, os equipamentos, os utensilios e os produtos.</p>
    <p>– Elimináronse adherencias da superficie que se vaia preparar.</p>
    <p>– Lixouse a superficie ata un nivel de acabamento dado.</p>
    <p>– Realizouse a limpeza de hélices, eixes, arcobotantes, tanques, sentinas, etc.</p>
    <p>– Clasificáronse e almacenáronse os residuos producidos.</p>
    <p>– Limpáronse e recolléronse os materiais, as ferramentas, os equipamentos, os utensilios e os produtos.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>• RA3. Prepara superficies de obra morta, cuberta, superestruturas e arboradura de embarcacións deportivas e de recreo, utilizando os medios establecidos e aplicando as técnicas requiridas.</p>
    <p>– CA3.1. Enumeráronse as fases de preparación de superficies de obra morta, cuberta, superestruturas e arboradura, en función da natureza do material base.</p>
    <p>– CA3.2. Definíronse as técnicas empregadas na lixadura de superficies, en relación cos produtos, as ferramentas, os equipamentos e os utensilios que cumpra empregar, e coas súas principais aplicacións.</p>
    <p>– CA3.3. Enumeráronse os danos que poden producirse nas superficies como consecuencia dunha protección ou limpeza deficiente das zonas que se vaian tratar.</p>
    <p>– CA3.4. Nun caso práctico, debidamente caracterizado, de preparación dunha superficie de obra morta, cuberta, superestruturas ou arboradura dunha embarcación:</p>
    <p>– Seleccionáronse e preparáronse os materiais, as ferramentas, os equipamentos, os utensilios e os produtos.</p>
    <p>– Protexéronse as zonas adxacentes con plásticos e cintas.</p>
    <p>– Efectuouse a lixadura á man nas zonas indicadas.</p>
    <p>– Clasificáronse e almacenáronse os residuos producidos.</p>
    <p>– Efectuouse a limpeza periódica da zona.</p>
    <p>– Limpáronse e recolléronse os materiais, as ferramentas, os equipamentos, os utensilios e os produtos.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA4. Prepara os produtos (pinturas, imprimacións, masillas, etc.) e os utensilios necesarios para a súa aplicación, seguindo as especificacións técnicas.</p>
    <p>– CA4.1. Identificáronse os principais tipos de produtos empregados nos procesos de protección e embelecemento de superficies.</p>
    <p>– CA4.2. Enumeráronse os danos que poden producirse nas superficies como consecuencia dun proceso deficiente de mestura de imprimación, masilla ou pintura.</p>
    <p>– CA4.3. Identificáronse os utensilios de pintura asociados a cada método de aplicación, e sinaláronse os dun só uso.</p>
    <p>– CA4.4. Nun caso práctico, debidamente caracterizado, de preparación de determinados utensilios e produtos de protección e embelecemento de superficies dunha embarcación:</p>
    <p>– Seleccionáronse e preparáronse os materiais, as ferramentas, os equipamentos, os utensilios e os produtos.</p>
    <p>– Efectuáronse as mesturas nas proporcións indicadas.</p>
    <p>– Mantivéronse os utensilios de pintura.</p>
    <p>– Clasificáronse e almacenáronse os residuos producidos.</p>
    <p>– Efectuouse a limpeza periódica da zona.</p>
    <p>– Limpáronse e recolléronse os materiais, as ferramentas, os equipamentos, os utensilios e os produtos.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA5. Aplica con brocha e rolete produtos de protección de superficies (imprimacións, patentes, vernices diluídos, etc.) de embarcacións deportivas e de recreo.</p>
    <p>– CA5.1. Enumeráronse os danos que poden producirse nas superficies como consecuencia dun proceso deficiente de aplicación dos produtos.</p>
    <p>– CA5.2. Enumeráronse as posibles causas externas ao proceso que poidan producir danos nas zonas de pintado, e indicáronse os métodos de actuación para os evitar.</p>
    <p>– CA5.3. Describíronse as fases da vernizadura dun elemento de madeira con brocha, e relacionáronse os materiais e os produtos que cumpra utilizar en cada unha.</p>
    <p>– CA5.4. Describíronse os produtos e os equipamentos utilizados no proceso de puír superficies de embarcacións, en relación cos principais casos de aplicación.</p>
    <p>– CA5.5. Nun caso práctico de aplicación con brocha e rolete de produtos de protección de superficies dunha embarcación:</p>
    <p>– Aplicouse o produto de xeito homoxéneo.</p>
    <p>– Mantivéronse os utensilios de pintura.</p>
    <p>– Clasificáronse e almacenáronse os residuos producidos.</p>
    <p>– Efectuouse a limpeza periódica da zona.</p>
    <p>– Limpáronse e recolléronse os materiais, as ferramentas, os equipamentos, os utensilios e os produtos.</p>
    <p>– Retiráronse os elementos de protección.</p>
    <p>– Realizáronse procesos de puído.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA6. Especifica as normas aplicables de prevención de riscos laborais e ambientais na execución das operacións auxiliares de protección e embelecemento de superficies de embarcacións deportivas e de recreo.</p>
    <p>– CA6.1. Indicáronse os riscos inherentes ás operacións auxiliares de protección e embelecemento de superficies.</p>
    <p>– CA6.2. Citáronse os equipamentos e as medidas de protección individual e colectiva que cumpra utilizar nas operacións auxiliares de protección e embelecemento de superficies.</p>
    <p>– CA6.3. Identificouse a normativa de prevención de riscos e seguridade laboral e ambiental aplicable ás operacións auxiliares de protección e embelecemento de superficies.</p>
    <p>– CA6.4. Relacionáronse os residuos xerados nas operacións auxiliares de protección e embelecemento de superficies de embarcacións deportivas e de recreo, así como os procedementos establecidos na normativa ambiental para a súa recollida, a súa clasificación e o seu almacenamento.</p>
    <p>1.1.2. Contidos básicos.</p>
    <p>Equipamento e materiais utilizados nas operacións auxiliares de protección e embelecemento de superficies en embarcacións deportivas e de recreo.</p>
    <p>• Materiais utilizados na construción de embarcacións: obra viva e obra morta; cuberta, superestruturas e arboradura. Propiedades.</p>
    <p>• Equipamento: ferramentas manuais, máquinas ferramenta e equipamentos de comunicación.</p>
    <p>• Materiais: elementos de protección e materiais consumibles.</p>
    <p>• Mantemento de equipamentos e ferramentas.</p>
    <p>Limpeza da obra viva, a obra morta, os tanques e as sentinas en embarcacións deportivas e de recreo.</p>
    <p>• Obra viva e obra morta: técnicas manuais e mecánicas. Utensilios e ferramentas. Máquinas e produtos. Defectos.</p>
    <p>• Tanques e sentinas: tanques de auga doce e de combustible; sentinas. Técnicas manuais e mecánicas. Ferramentas, máquinas e produtos.</p>
    <p>Protección, lixadura e aplicación de produtos na protección e o embelecemento de superficies en embarcacións deportivas e de recreo.</p>
    <p>• Protección de superficies: función; materiais; procedementos.</p>
    <p>• Lixadura: técnicas manuais e mecánicas. Máquinas de lixadura, ferramentas e produtos. Defectos.</p>
    <p>• Aplicación de produtos na protección e no embelecemento de superficies: masillas, imprimacións, patentes, pinturas, vernices e produtos especiais.</p>
    <p>• Mesturas: utensilios, dosificadores, condicións de homoxeneidade e tempos de repouso.</p>
    <p>• Utensilios de aplicación: cubetas, brochas, roletes, pistolas de aire comprimido e materiais dun só uso.</p>
    <p>• Limpeza de brochas, de pistolas e de depósitos.</p>
    <p>• Aplicación con brocha e con rolete. Aplicacións con rolete e peiteado con brocha.</p>
    <p>• Danos durante o proceso de pintado: causas externas e inherentes ao proceso. Vixilancia e comunicación.</p>
    <p>• Produtos e equipamentos para puír superficies.</p>
    <p>Seguridade e saúde laboral, e seguridade ambiental en operacións auxiliares de protección e embelecemento de superficies en embarcacións deportivas e de recreo.</p>
    <p>• Riscos laborais específicos da actividade.</p>
    <p>• Equipamentos de protección individual.</p>
    <p>• Equipamentos de protección das máquinas.</p>
    <p>• Normativa sobre prevención de riscos laborais.</p>
    <p>• Normativa sobre prevención de riscos ambientais específicos.</p>
    <p>• Recollida, clasificación e almacenamento de residuos.</p>
    <p>1.1.3. Orientacións pedagóxicas.</p>
    <p>Este módulo específico contén a formación asociada á función de realización de operacións auxiliares de protección e embelecemento de superficies de embarcacións deportivas e de recreo.</p>
    <p> A definición desta función e as liñas de actuación no proceso de ensino e aprendizaxe que permiten alcanzar os obxectivos do módulo versarán sobre:</p>
    <p>– Preparación da embarcación, o equipamento e a zona de traballo e adxacentes, para a realización das operacións de protección e embelecemento de superficies de embarcacións deportivas e de recreo.</p>
    <p>– Realización de operacións auxiliares de preparación de superficies da obra viva e os seus elementos, de compartimentos de servizos de embarcacións deportivas e de recreo, de superficies de obra morta, de cuberta, de superestruturas e arboradura de embarcacións deportivas e de recreo, seguindo instrucións e procedementos establecidos.</p>
    <p>– Realización de operacións auxiliares de preparación de produtos asegurando a homoxeneidade destes e seguindo instrucións.</p>
    <p>– Realización de operacións auxiliares nos procesos de protección de superficies de embarcacións deportivas e de recreo, aplicando os produtos con brocha ou rolete, seguindo instrucións e procedementos establecidos.</p>
    <p>– Adopción das normas de prevención de riscos laborais e ambientais na execución de todas as operacións auxiliares de protección e embelecemento de superficies de embarcacións deportivas e de recreo.</p>
    <p>1.2. Módulo específico: reparación de elementos de madeira.</p>
    <p>• Código: ME0142.</p>
    <p>• Duración: 163 horas.</p>
    <p>1.2.1. Resultados de aprendizaxe e criterios de avaliación.</p>
    <p>• RA1. Especifica os procesos de preparación da embarcación, o equipamento e a zona de traballo e adxacentes, para executar as operacións de reparación de elementos de madeira de embarcacións deportivas e de recreo.</p>
    <p>– CA1.1. Explicáronse as normas, os costumes e os usos comúns ou recoñecidos no sector de embarcacións deportivas e de recreo, tanto no ámbito do mantemento como no dos portos deportivos.</p>
    <p>– CA1.2. Identificáronse en situación real ou sobre unha maqueta as partes e os elementos estruturais principais dunha embarcación.</p>
    <p>– CA1.3. Explicáronse as principais operacións de preparación da zona de traballo para realizar as operacións auxiliares de reparación de elementos de madeira de embarcacións deportivas e de recreo.</p>
    <p>– CA1.4. Relacionáronse os principais medios empregados na protección das zonas adxacentes á área de traballo susceptibles de seren danadas.</p>
    <p>– CA1.5. Describíronse os sistemas básicos de amarradura e acceso dunha embarcación, con especificación da disposición e os nomes dos elementos que interveñen.</p>
    <p>– CA1.6. Realizáronse os nós básicos de aplicación nas operacións de mantemento e de amarradura de embarcacións.</p>
    <p>• RA2. Aplica técnicas básicas de desmantelamento, limpeza e protección de elementos de madeira que presenten danos, en embarcacións deportivas e de recreo.</p>
    <p>– CA2.1. Relacionáronse e identificáronse os utensilios e as ferramentas que se empregan nos procesos de desmantelamento e limpeza de elementos de madeira.</p>
    <p>– CA2.2. Relacionáronse os tipos de lixa coas súas principais aplicacións, e explicáronse os seus procesos de lixadura.</p>
    <p>– CA2.3. Explicáronse as técnicas de protección de elementos de madeira, tendo en conta a relación entre os materiais e as súas principais aplicacións.</p>
    <p>– CA2.4. Nun caso práctico de desmantelamento da madeirame do forro exterior do casco dunha embarcación danada:</p>
    <p>– Identificáronse ferramentas e materiais.</p>
    <p>– Lixouse a superficie afectada para identificar os cravos das cadernas.</p>
    <p>– Desmanteláronse as táboas.</p>
    <p>– Retiráronse os cravos e espicháronse orificios.</p>
    <p>– Aplicáronse produtos de protección.</p>
    <p>– Recolléronse, limpáronse e colocáronse as ferramentas empregadas.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA3. Realiza tarefas auxiliares nos procesos de mecanizado de pezas de madeira empregadas na carpintaría de ribeira.</p>
    <p>– CA3.1. Relacionáronse e identificáronse os utensilios, as ferramentas, os equipamentos e as máquinas que se empregan nos procesos de mecanizado de elementos de madeira.</p>
    <p>– CA3.2. Distinguíronse os principais tipos de madeira empregados na carpintaría de ribeira.</p>
    <p>– CA3.3. Realizáronse medicións sinxelas en pezas de madeira, dando os valores coa aproximación establecida.</p>
    <p>– CA3.4. Recoñecéronse posibles defectos (nós, empenamentos, etc.), das madeiras utilizadas en carpintaría de ribeira.</p>
    <p>– CA3.5. Nun caso práctico de mecanizado (cepillado, regrosamento e corte) dunha peza de madeira:</p>
    <p>– Transportouse a madeira solicitada, logo de comprobar as súas medidas.</p>
    <p>– Identificáronse as máquinas requiridas para as operacións de mecanizado.</p>
    <p>– Craváronse puntas para suxeitar a moldura, en casos de corte.</p>
    <p>– Trazáronse as liñas de corte.</p>
    <p>– Suxeitáronse as pezas para facilitar a súa alimentación sen riscos.</p>
    <p>– Transportáronse e colocáronse os elementos mecanizados nos lugares previstos no plan de traballo.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA4. Realiza tarefas auxiliares nos procesos de ensamblaxe, axuste e montaxe de pezas de madeira e ferraxes empregadas na carpintaría de ribeira.</p>
    <p>– CA4.1. Relacionáronse os tipos de produtos adhesivos empregados para ensamblar elementos de madeira, e indicáronse as características principais, as aplicacións, o grao de eficacia e as técnicas para a súa preparación.</p>
    <p>– CA4.2. Relacionáronse e identificáronse os utensilios, as ferramentas, os equipamentos e as máquinas que se empregan nos procesos de ensamblaxe, axuste e montaxe de pezas de madeira e ferraxes.</p>
    <p>– CA4.3. Nun caso práctico de ensamblaxe, axuste e montaxe de dúas pezas de madeira dunha embarcación:</p>
    <p>– Transportouse o produto adhesivo e os medios de aperto indicados.</p>
    <p>– Efectuouse a preparación do produto adhesivo, de acordo coas proporcións de mestura establecidas, de ser o caso.</p>
    <p>– Aplicouse o produto con espátula ou pincel plano.</p>
    <p>– Efectuouse o aperto con gatos ou sarxentos nos lugares indicados.</p>
    <p>– Retirouse o sobrante de material adhesivo.</p>
    <p>– Lixouse a superficie ensamblada.</p>
    <p>– Colaborouse na montaxe de ferraxes.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA5. Especifica as normas aplicables de prevención de riscos laborais e ambientais na execución das operacións auxiliares de reparación de elementos de madeira de embarcacións deportivas e de recreo.</p>
    <p>– CA5.1. Indicáronse os riscos inherentes ás operacións auxiliares de reparación de elementos de madeira.</p>
    <p>– CA5.2. Citáronse os equipamentos e as medidas de protección individual e colectiva que cómpre utilizar nas operacións auxiliares de reparación de elementos de madeira.</p>
    <p>– CA5.3. Identificouse a normativa de prevención de riscos e seguridade laboral e ambiental aplicable ás operacións auxiliares de reparación de elementos de madeira.</p>
    <p>– CA5.4. Relacionáronse os residuos xerados nas operacións auxiliares de reparación de elementos de madeira de embarcacións deportivas e de recreo, así como os procedementos establecidos na normativa ambiental para a súa recollida, a súa clasificación e o seu almacenamento.</p>
    <p>1.2.2. Contidos básicos.</p>
    <p>Nocións básicas do ámbito náutico para a súa aplicación ao mantemento de embarcacións.</p>
    <p>• Nomenclatura básica náutica:</p>
    <p>– Principais dimensións da embarcación: eslora, manga e puntal.</p>
    <p>– Partes fundamentais do casco: obra viva, obra morta e carena; forro exterior, proa e popa; costados, bandas, amuras e aletas.</p>
    <p>– Departamentos ou zonas principais da embarcación: sala de máquinas, ponte de mando, mesa de cartas, habilitación, fonda, pañois, bañeira, etc.</p>
    <p>– Principais elementos estruturais: transversais, lonxitudinais e verticais; cubertas e anteparos.</p>
    <p>• Accesos.</p>
    <p>• Fondeamento e amarras.</p>
    <p>• Nós básicos.</p>
    <p>• Comportamento a bordo: normas, usos e costumes.</p>
    <p>Equipamento e materiais utilizados nas operacións auxiliares de reparación de elementos de madeira en embarcacións deportivas e de recreo.</p>
    <p>• Equipamento: ferramentas manuais e máquinas ferramenta; equipamentos de comunicación.</p>
    <p>• Materiais:</p>
    <p>– Elementos de protección.</p>
    <p>– Madeiras utilizadas en traballos de carpintaría de ribeira: tipos e dimensións. Identificación de defectos.</p>
    <p>– Materiais consumibles.</p>
    <p>• Mantemento de equipamentos e ferramentas.</p>
    <p>Procesos de desmantelamento, limpeza, lixadura e protección de elementos de madeira en embarcacións deportivas e de recreo.</p>
    <p>• Desmantelamento: técnicas; utensilios e ferramentas.</p>
    <p>• Limpeza: técnicas; utensilios, ferramentas e produtos.</p>
    <p>• Lixadura: técnicas; utensilios, lixadoras e tipos de lixas.</p>
    <p>• Protección: técnicas; utensilios, ferramentas, máquinas e produtos.</p>
    <p>Mecanizado e ensamblaxe de pezas de madeira, axuste e colocación de ferraxes en embarcacións deportivas e de recreo.</p>
    <p>• Mecanizado:</p>
    <p>– Operacións previas ao mecanizado: trazado de liñas de corte. Preparación da maquinaria. Utensilios e ferramentas de mecanizado.</p>
    <p>– Equipamentos e máquinas de mecanizado (cepilladora, regrosadora, serra de cinta, etc.): descrición e manexo.</p>
    <p>– Procedementos de apoio ao cepillado, regrosamento e corte de pezas.</p>
    <p>• Operacións previas á ensamblaxe.</p>
    <p>• Adhesivos: tipos, preparación de mesturas e aplicación.</p>
    <p>• Ensamblaxe: sistemas e técnicas de suxeición. Lixadura de pezas ensambladas. Axuste: técnicas.</p>
    <p>• Ferraxes: tipos. Técnicas de colocación.</p>
    <p>Seguridade e saúde laboral, e seguridade ambiental en operacións auxiliares de reparación de elementos de madeira en embarcacións deportivas e de recreo.</p>
    <p>• Riscos laborais específicos da actividade.</p>
    <p>• Equipamentos de protección individual e das máquinas.</p>
    <p>• Normativa sobre prevención de riscos laborais e ambientais específicos.</p>
    <p>• Recollida, clasificación e almacenamento de residuos.</p>
    <p>1.2.3. Orientacións pedagóxicas.</p>
    <p>Este módulo específico contén a formación asociada á función de realización de operacións auxiliares de reparación de elementos de madeira de embarcacións deportivas e de recreo.</p>
    <p> A definición desta función e as liñas de actuación no proceso de ensino e aprendizaxe que permiten alcanzar os obxectivos do módulo versarán sobre:</p>
    <p>– Preparación da embarcación, o equipamento e a zona de traballo e adxacentes para a realización das operacións de mantemento de elementos de madeira de embarcacións deportivas e de recreo.</p>
    <p>– Realización de operacións auxiliares de desmantelamento, limpeza e protección das zonas do casco ou cuberta para reparar, de embarcacións deportivas e de recreo.</p>
    <p>– Realización de operacións auxiliares nos procesos de mecanizado, ensamblaxe, axuste e montaxe de pezas de madeira e ferraxes de pezas, para facilitar a execución dos traballos, seguindo instrucións e procedementos establecidos.</p>
    <p>– Adopción das normas de prevención de riscos laborais e ambientais na execución de todas as operacións auxiliares de reparación de elementos de madeira de embarcacións deportivas e de recreo.</p>
    <p>1.3. Módulo específico: reparación de elementos de plástico reforzado con fibra.</p>
    <p>• Código: ME0143.</p>
    <p>• Duración: 117 horas.</p>
    <p>1.3.1. Resultados de aprendizaxe e criterios de avaliación.</p>
    <p>• RA1. Especifica os procesos de preparación da embarcación, o equipamento e a zona de traballo e adxacentes para executar as operacións de reparación de elementos de plástico reforzado con fibra de embarcacións deportivas e de recreo.</p>
    <p>– CA1.1. Explicáronse as normas, os costumes e os usos comúns ou recoñecidos no sector de embarcacións deportivas e de recreo, tanto no ámbito do mantemento como no dos portos deportivos.</p>
    <p>– CA1.2. Identificáronse en situación real ou sobre unha maqueta as partes e os elementos estruturais principais dunha embarcación.</p>
    <p>– CA1.3. Explicáronse as principais operacións de preparación da zona de traballo para executar as operacións de reparación de elementos de plástico reforzado con fibra de embarcacións deportivas e de recreo.</p>
    <p>– CA1.4. Relacionáronse os principais medios empregados na protección das zonas adxacentes á área de traballo susceptibles de seren danadas.</p>
    <p>– CA1.5. Describíronse os sistemas básicos de amarradura e acceso dunha embarcación, con especificación da disposición e os nomes dos elementos que interveñen.</p>
    <p>– CA1.6. Realizáronse os nós básicos de aplicación nas operacións de mantemento e de amarradura de embarcacións.</p>
    <p>• RA2. Aplica técnicas básicas de saneamento e limpeza de elementos de plástico reforzado que presenten danos en embarcacións deportivas e de recreo.</p>
    <p>– CA2.1. Relacionáronse e identificáronse os utensilios e as ferramentas que se empregan nos procesos de saneamento e limpeza de elementos de plástico reforzado.</p>
    <p>– CA2.2 Relacionáronse os tipos de lixas coas súas principais aplicacións e explicáronse os procesos de lixadura.</p>
    <p>– CA2.3. Explicáronse as técnicas de limpeza de elementos de plástico reforzado en función do seu estado, e indicáronse os produtos que cumpra empregar.</p>
    <p>– CA2.4. Explicáronse as técnicas de protección de elementos, tendo en conta a relación entre os materiais e as súas principais aplicacións.</p>
    <p>– CA2.5. Nun caso práctico de saneamento e limpeza dun elemento de plástico reforzado que presente danos de calquera índole:</p>
    <p>– Identificáronse ferramentas e materiais.</p>
    <p>– Protexéronse as zonas adxacentes.</p>
    <p>– Eliminouse o material danado.</p>
    <p>– Lixouse a superficie afectada.</p>
    <p>– Elimináronse residuos (po e auga).</p>
    <p>– Recolléronse, limpáronse e colocáronse as ferramentas empregadas.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA3. Constrúe unha estrutura sinxela de plástico reforzado con fibra utilizando técnicas básicas de desmoldeamento e laminaxe nunha embarcación deportiva e de recreo.</p>
    <p>– CA3.1. Relacionáronse e identificáronse os utensilios, as ferramentas e os materiais que se empregan nos procesos de desmoldeamento e laminaxe de elementos de plástico.</p>
    <p>– CA3.2. Especificáronse os tipos de tecidos de fibra máis utilizados, e indicáronse as súas principais aplicacións.</p>
    <p>– CA3.3. Explicáronse os procedementos de preparación da resina, e indicáronse as proporcións de mestura necesarias para a súa catalización óptima.</p>
    <p>– CA3.4. Definíronse os riscos dun proceso de catalización incompleto ou excesivamente rápido, e describíronse as consecuencias de cada un.</p>
    <p>– CA3.5. Nun caso práctico de desmoldeamento e construción dunha estrutura sinxela de plástico reforzado de dimensións determinadas:</p>
    <p>– Seleccionáronse os utensilios de traballo.</p>
    <p>– Aplicouse material desmoldeante.</p>
    <p>– Recortáronse e enumeráronse as capas de fibra.</p>
    <p>– Preparáronse as mesturas de resina e catalizador.</p>
    <p>– Aplicáronse resinas e tecidos por capas sucesivas ata alcanzar as dimensións indicadas.</p>
    <p>– Recolléronse, limpáronse e colocáronse as ferramentas empregadas.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA4. Aplica técnicas básicas de acondicionamento e limpeza das zonas reparadas de plástico reforzado con fibra, de embarcacións deportivas e de recreo.</p>
    <p>– CA4.1. Identificáronse as características e as funcións de cada tipo de masilla e de imprimación.</p>
    <p>– CA4.2. Explicáronse os procedementos para preparar masillas e imprimacións, para a súa aplicación sobre materiais de PRF.</p>
    <p>– CA4.3. Nun suposto práctico de lixadura dunha superficie curvada, de plástico reforzado, cuxa laminación presente irregularidades:</p>
    <p>– Identificáronse os materiais abrasivos requiridos.</p>
    <p>– Preparáronse as ferramentas necesarias.</p>
    <p>– Lixouse ata que a superficie quede libre de irregularidades.</p>
    <p>– Seleccionáronse e preparáronse imprimacións ou masillas.</p>
    <p>– Aplicáronse masillas e imprimacións.</p>
    <p>– Lixouse ata que a superficie quede libre de irregularidades.</p>
    <p>– Aspirouse a zona ata que quede totalmente libre de po e outras partículas.</p>
    <p>– Recolléronse, limpáronse e colocáronse as ferramentas empregadas.</p>
    <p>– Limpouse a zona de traballo e retiráronse os residuos aos contedores correspondentes.</p>
    <p>– Cumpriuse durante os procesos a normativa aplicable de seguridade persoal e ambiental.</p>
    <p>• RA5. Especifica as normas aplicables de prevención de riscos laborais e ambientais na execución das operacións auxiliares de reparación de elementos de plástico reforzado con fibra de embarcacións deportivas e de recreo.</p>
    <p>– CA5.1. Indicáronse os riscos inherentes ás operacións auxiliares de reparación de elementos de plástico reforzado con fibra.</p>
    <p>– CA5.2. Citáronse os equipamentos e as medidas de protección individual e colectiva para utilizar nas operacións auxiliares de reparación de elementos de plástico reforzado con fibra.</p>
    <p>– CA5.3. Identificouse a normativa de prevención de riscos e seguridade laboral e ambiental aplicable ás operacións auxiliares de reparación de elementos de plástico reforzado con fibra.</p>
    <p>– CA5.4. Relacionáronse os residuos xerados nas operacións auxiliares de reparación de elementos de plástico reforzado con fibra de embarcacións deportivas e de recreo, así como os procedementos establecidos na normativa ambiental para a súa recollida, a súa clasificación e o seu almacenamento.</p>
    <p>1.3.2. Contidos básicos.</p>
    <p>Equipamento e materiais utilizados nas operacións auxiliares de reparación de elementos de plástico reforzado con fibra en embarcacións deportivas e de recreo.</p>
    <p>• Equipamento: ferramentas manuais e máquinas ferramenta; equipamentos de comunicación.</p>
    <p>• Materiais: elementos de protección e materiais consumibles.</p>
    <p>• Masillas e imprimacións: clasificación e tipos; mestura e preparación; técnicas de aplicación.</p>
    <p>• Mantemento de equipamentos e ferramentas.</p>
    <p>Limpeza, saneamento e lixadura de elementos de plástico reforzado con fibra en embarcacións deportivas e de recreo.</p>
    <p>• Limpeza e saneamento: técnicas; utensilios, ferramentas, máquinas e produtos.</p>
    <p>• Lixadura: técnicas; utensilios, lixadoras e tipos de lixas.</p>
    <p>• Elementos de protección de pezas.</p>
    <p>Procesos de desmoldeamento e laminaxe de elementos de plástico reforzado con fibra en embarcacións deportivas e de recreo.</p>
    <p>• Desmoldeamento: técnicas; ferramentas, materiais e produtos.</p>
    <p>• Laminaxe: técnicas; ferramentas, materiais e produtos. Tecidos de fibra sintética. Resinas. Catalizadores.</p>
    <p>Seguridade e saúde laboral, e seguridade ambiental en operacións auxiliares de reparación de elementos de plástico reforzado con fibra en embarcacións deportivas e de recreo.</p>
    <p>• Riscos laborais específicos da actividade.</p>
    <p>• Equipamentos de protección individual e das máquinas.</p>
    <p>• Normativa sobre prevención de riscos laborais e ambientais específicos.</p>
    <p>• Recollida, clasificación e almacenamento de residuos.</p>
    <p>1.3.3. Orientacións pedagóxicas.</p>
    <p>Este módulo específico contén a formación asociada á función de realización de operacións auxiliares de reparación de elementos de plástico reforzado con fibra de embarcacións deportivas e de recreo.</p>
    <p> A definición desta función e as liñas de actuación no proceso de ensino e aprendizaxe que permiten alcanzar os obxectivos do módulo versarán sobre:</p>
    <p>– Preparación da embarcación, o equipamento e a zona de traballo e adxacentes para realizar as operacións de reparación de elementos de plástico reforzado con fibra de embarcacións deportivas e de recreo, seguindo instrucións.</p>
    <p>– Realización das operacións auxiliares de saneamento e limpeza das zonas de plástico reforzado para reparar, utilizando medios mecánicos ou manuais, seguindo instrucións e procedementos establecidos.</p>
    <p>– Realización das operacións auxiliares nos procesos de desmoldeamento e de reparación de zonas danadas do casco ou das estruturas, aplicando as técnicas básicas de laminaxe, seguindo instrucións e procedementos establecidos.</p>
    <p>– Realización das operacións básicas de acondicionamento e limpeza das zonas reparadas de plástico reforzado con fibra de embarcacións deportivas e de recreo, seguindo instrucións.</p>
    <p>– Adopción das normas de prevención de riscos laborais e ambientais na execución das operacións auxiliares de reparación de elementos de plástico reforzado con fibra de embarcacións deportivas e de recreo.</p>
    <p>1.4. Módulo específico: formación en centros de traballo.</p>
    <p>• Código: ME0144.</p>
    <p>• Duración: 160 horas.</p>
    <p>1.4.1. Resultados de aprendizaxe e criterios de avaliación.</p>
    <p>• RA1. Recoñece a estrutura xerárquica da empresa e identifica as funcións asignadas a cada nivel en relación co desenvolvemento da actividade.</p>
    <p>– CA1.1. Identificouse a estrutura organizativa da empresa e as funcións de cada área.</p>
    <p>– CA1.2. Identificáronse os procedementos de traballo no desenvolvemento do proceso produtivo.</p>
    <p>– CA1.3. Relacionáronse as competencias dos recursos humanos co desenvolvemento da actividade produtiva.</p>
    <p>– CA1.4. Identificouse a importancia de cada elemento da rede no desenvolvemento da actividade da empresa.</p>
    <p>– CA1.5. Relacionáronse as vantaxes e os inconvenientes da estrutura da empresa fronte a outro tipo de organizacións empresariais.</p>
    <p>– CA1.6. Analizouse o tecido empresarial do sector en función da prestación que ofrece.</p>
    <p>– CA1.7. Recoñecéronse as empresas tipo, e indicouse a súa estrutura organizativa e as funcións de cada departamento.</p>
    <p>• RA2. Amosa hábitos éticos e laborais no desenvolvemento da súa actividade profesional, de acordo coas características da tarefa asignada e segundo os procedementos establecidos da empresa.</p>
    <p>– CA2.1. Recoñeceuse e xustificouse:</p>
    <p>– Disposición persoal e temporal que necesita o posto de traballo.</p>
    <p>– Actitudes persoais (puntualidade, empatía, etc.) e profesionais (orde, limpeza e seguridade necesarias para o posto de traballo, responsabilidade, etc.).</p>
    <p>– Requisitos actitudinais ante a prevención de riscos na actividade profesional e as medidas de protección persoal.</p>
    <p>– Requisitos actitudinais referidos á calidade na actividade profesional.</p>
    <p>– Actitudes relacionadas co propio equipo de traballo e coa estrutura xerárquica establecida na empresa.</p>
    <p>– CA2.2. Identificáronse as normas de prevención de riscos laborais que cumpra aplicar na actividade profesional e os aspectos fundamentais da lei de prevención de riscos laborais.</p>
    <p>– CA2.3. Aplicáronse os equipamentos de protección individual segundo os riscos da actividade profesional e as normas da empresa.</p>
    <p>– CA2.4. Mantívose unha actitude clara de respecto polo ambiente nas actividades desenvolvidas e aplicáronse as normas internas e externas vinculadas.</p>
    <p>– CA2.5. Mantivéronse organizados, limpos e libres de obstáculos o posto de traballo e a área correspondente ao desenvolvemento da actividade.</p>
    <p>– CA2.6. Interpretáronse e cumpríronse as instrucións recibidas, e responsabilizouse do traballo asignado.</p>
    <p>– CA2.7. Establecéronse unha comunicación e unha relación eficaces coa persoa responsable en cada situación, e cos membros do seu equipo, e mantívose un trato fluído e correcto.</p>
    <p>– CA2.8. Valorouse a importancia da actividade propia e a adaptación aos cambios de tarefas asignados no desenvolvemento dos procesos produtivos da empresa, integrándose nas novas funcións.</p>
    <p>– CA2.10. Comprometeuse responsablemente na aplicación das normas e dos procedementos no desenvolvemento de calquera actividade ou tarefa.</p>
    <p>• RA3. Realiza operacións auxiliares de protección e embelecemento de superficies de embarcacións deportivas e de recreo, tendo en conta as normas aplicables de prevención de riscos laborais e ambientais.</p>
    <p>– CA3.1. Especificáronse os procesos de preparación da embarcación, o equipamento, e zona de traballo e adxacentes para executar as operacións de protección e embelecemento de superficies de embarcacións deportivas e de recreo.</p>
    <p>– CA3.2. Realizáronse os nós básicos de aplicación nas operacións de mantemento e de amarradura de embarcacións.</p>
    <p>– CA3.3. Preparáronse as superficies de diversos materiais empregados na construción do casco e outros elementos da obra viva de embarcacións deportivas e de recreo, seleccionando e preparando os materiais, as ferramentas, os equipamentos, os utensilios e os produtos, utilizando os medios establecidos, aplicando as técnicas de lixadura e limpeza requiridas, e tendo en conta as normas aplicables de prevención de riscos laborais e ambientais durante a preparación das superficies mencionadas.</p>
    <p>– CA3.4. Preparáronse as superficies de obra morta, cuberta, superestruturas e arboradura de embarcacións deportivas e de recreo, seleccionando e preparando os materiais, as ferramentas, os equipamentos, os utensilios e os produtos, utilizando os medios establecidos, aplicando as técnicas de lixadura e limpeza requiridas, e tendo en conta as normas aplicables de prevención de riscos laborais e ambientais durante a preparación das superficies mencionadas.</p>
    <p>– CA3.5. Preparáronse os produtos (pinturas, imprimacións, masillas, etc.) e os utensilios necesarios para a súa aplicación seguindo as especificacións técnicas, atendendo durante os procesos á normativa aplicable de seguridade persoal e ambiental.</p>
    <p>– CA3.6. Aplicáronse produtos de protección de superficies (imprimacións, patentes e vernices diluídos, etc.) de embarcacións deportivas e de recreo con brocha e rolete, atendendo durante os procesos a normativa aplicable de seguridade persoal e ambiental.</p>
    <p>– CA3.7. Realizouse o mantemento dos utensilios de pintura, a limpeza periódica da zona de traballo, a clasificación, o almacenamento e a retirada dos residuos producidos, cumprindo durante os procesos a normativa aplicable de seguridade persoal e ambiental.</p>
    <p>– CA3.8. Limpáronse e recolléronse os materiais, as ferramentas, os equipamentos, os utensilios e os produtos empregados, cumprindo durante os procesos a normativa aplicable de seguridade persoal e ambiental.</p>
    <p>– CA3.9. Relacionáronse os residuos xerados nas operacións auxiliares de protección e embelecemento de superficies de embarcacións deportivas e de recreo, así como os procedementos establecidos na normativa ambiental para a súa recollida, a súa clasificación e o seu almacenamento.</p>
    <p>• RA4. Realiza operacións auxiliares de reparación de elementos de madeira de embarcacións deportivas e de recreo especificando as normas aplicables de prevención de riscos laborais e ambientais.</p>
    <p>– CA4.1. Especificáronse os procesos de preparación da embarcación, o equipamento, e a zona de traballo e adxacentes para executar as operacións de reparación de elementos de madeira de embarcacións deportivas e de recreo.</p>
    <p>– CA4.2. Realizáronse os nós básicos de aplicación nas operacións de mantemento e de amarradura de embarcacións.</p>
    <p>– CA4.3. Aplicáronse as técnicas básicas de desmantelamento, limpeza e protección de elementos de madeira que presenten danos en embarcacións deportivas e de recreo, identificando as ferramentas e os materiais que cumpra utilizar, tendo en conta as normas aplicables de prevención de riscos laborais e ambientais durante a aplicación destas técnicas.</p>
    <p>– CA4.4. Realizouse a limpeza periódica da zona de traballo, a clasificación, o almacenamento e a retirada dos residuos producidos, cumprindo durante os procesos a normativa aplicable de seguridade persoal e ambiental.</p>
    <p>– CA4.5. Limpáronse e recolléronse os materiais, as ferramentas, os equipamentos, os utensilios e os produtos empregados, cumprindo durante os procesos a normativa aplicable de seguridade persoal e ambiental.</p>
    <p>– CA4.6. Realizáronse tarefas auxiliares nos procesos de mecanizado, ensamblaxe, axuste e montaxe de pezas de madeira e ferraxes empregadas na carpintaría de ribeira, cumprindo durante os procesos a normativa aplicable de seguridade persoal e ambiental.</p>
    <p>– CA4.7. Relacionáronse os residuos xerados nas operacións auxiliares de reparación de elementos de madeira de embarcacións deportivas e de recreo, así como os procedementos establecidos na normativa ambiental para a súa recollida, a súa clasificación e o seu almacenamento.</p>
    <p>• RA5. Realiza operacións auxiliares de reparación de elementos de plástico reforzado con fibra de embarcacións deportivas e de recreo, cumprindo as normas aplicables de prevención de riscos laborais e ambientais.</p>
    <p>– CA5.1. Especificáronse os procesos de preparación da embarcación, o equipamento, e a zona de traballo e adxacentes para executar as operacións de reparación de elementos de plástico reforzado con fibra de embarcacións deportivas e de recreo.</p>
    <p>– CA5.2. Realizáronse os nós básicos de aplicación nas operacións de mantemento e de amarradura de embarcacións.</p>
    <p>– CA5.3. Aplicáronse as técnicas básicas de saneamento e limpeza de elementos de plástico reforzado que presenten danos en embarcacións deportivas e de recreo, identificando ferramentas e materiais, protexendo as zonas adxacentes, eliminando o material danado e lixando a superficie afectada.</p>
    <p>– CA5.4. Realizouse a limpeza periódica da zona de traballo, a clasificación, o almacenamento e a retirada dos residuos producidos, cumprindo durante os procesos a normativa aplicable de seguridade persoal e ambiental.</p>
    <p>– CA5.5. Limpáronse e recolléronse as ferramentas empregadas, cumprindo durante os procesos a normativa aplicable de seguridade persoal e ambiental.</p>
    <p>– CA5.6. Construíuse unha estrutura sinxela de plástico reforzado con fibra utilizando técnicas básicas de desmoldeamento e laminaxe en embarcacións deportivas e de recreo, preparando e aplicando as mesturas de resina, e cumprindo durante os procesos a normativa aplicable de seguridade persoal e ambiental.</p>
    <p>– CA5.7. Aplicáronse técnicas básicas de acondicionamento e limpeza das zonas reparadas de plástico reforzado con fibra de embarcacións deportivas e de recreo, identificando os materiais abrasivos requiridos, preparando as ferramentas necesarias e cumprindo durante os procesos a normativa aplicable de seguridade persoal e ambiental.</p>
    <p>– CA5.8. Relacionáronse os residuos xerados nas operacións auxiliares de reparación de elementos de plástico reforzado con fibra de embarcacións deportivas e de recreo, cos procedementos establecidos na normativa ambiental para a súa recollida, a súa clasificación e o seu almacenamento.</p>
    <p>2. Anexo II.</p>
    <p>A) Espazos mínimos.</p>
    <table>
     <tbody>
      <tr>
       <td>Espazo formativo</td>
       <td>Superficie m2
        (12 alumnos/as)</td>
      </tr>
      <tr>
       <td>• Aula polivalente.</td>
       <td>30</td>
      </tr>
      <tr>
       <td>• Taller de pintura de embarcacións.</td>
       <td>300</td>
      </tr>
      <tr>
       <td>• Taller de montaxe, instalación e acabamento de carpintaría e moble.</td>
       <td>240</td>
      </tr>
      <tr>
       <td>• Taller de mantemento de embarcacións de plástico reforzado con fibra.</td>
       <td>300</td>
      </tr>
     </tbody>
    </table>
    <p>B) Equipamentos mínimos.</p>
    <table>
     <thead>
      <tr>
       <td>Espazo formativo</td>
       <td>Equipamento</td>
      </tr>
     </thead>
     <tbody>
      <tr>
       <td>• Aula polivalente.</td>
       <td>– Computadores instalados en rede, canón de proxección e acceso á internet. 
        – Medios audiovisuais. 
        – Software específico.</td>
      </tr>
      <tr>
       <td>• Taller de pintura de embarcacións.</td>
       <td>– Monos de papel, máscaras de carbono con ou sen pantalla, e luvas de látex.
        – Plásticos, cintas e papel de cubrición.
        – Radial.
        – Pistola de chorreo.
        – Hidrolimpadora.
        – Lixadoras, lixa e tacos de lixadura.
        – Pistola de calor.
        – Rasquetas, brochas e roletes.
        – Espátulas de enmasillar.
        – Mangas de aire.
        – Secadoras de aire.
        – Pistolas de aire.
        – Máquina airless.
        – Auga e xabón, disolventes e trapos.
        – Imprimacións, masillas, pinturas e vernices.
        – Estadas.
        – Tubos de PVC e plataformas flotantes.
        – Aparellos extractores.
        – Focos.
        – Quentadores de aire.
        – Compresores e ferramentas manuais.</td>
      </tr>
      <tr>
       <td>• Taller de montaxe, instalación e acabamento de carpintaría e moble.</td>
       <td>– Madeiras serradas de diferentes clases e dimensións.
        – Lixas.
        – Imprimacións.
        – Produtos de limpeza e adhesivos.
        – Aspiradores industriais.
        – Equipamentos de protección persoal.
        – Ferramentas manuais e mecánicas de carpintaría de ribeira.
        – Ferramentas para o trazado.</td>
      </tr>
      <tr>
       <td>• Taller de mantemento de embarcacións de plástico reforzado con&amp;nbsp;fibra.</td>
       <td>– Resinas.
        – Catalizadores.
        – Lixas.
        – Máquinas de lixadura.
        – Masillas.
        – Imprimacións.
        – Teas de fibra sintética. 
        – Brochas e roletes.
        – Materiais desmoldeantes.
        – Tesoiras.
        – Produtos e máquinas de limpeza.</td>
      </tr>
     </tbody>
    </table>
    <p class="basic-paragraph">3. Anexo III.</p>
    <p>A) Especialidades do profesorado con atribución docente nos módulos específicos do perfil profesional.</p>
    <table>
     <tbody>
      <tr>
       <td>Módulo específicos</td>
       <td>Especialidade do profesorado</td>
       <td>Corpo</td>
      </tr>
      <tr>
       <td rowspan="2">• ME0141. Protección e embelecemento de superficies.</td>
       <td>Mantemento de vehículos.</td>
       <td>Profesorado técnico de formación profesional.</td>
      </tr>
      <tr>
       <td>Organización e procesos de mantemento de vehículos.</td>
       <td>Catedrático/a de ensino secundario.
        Profesorado de ensino secundario.</td>
      </tr>
      <tr>
       <td rowspan="2">• ME0142. Reparación de elementos de madeira.</td>
       <td>Mantemento de vehículos.</td>
       <td>Profesorado técnico de formación profesional.</td>
      </tr>
      <tr>
       <td>Organización e procesos de mantemento de vehículos.</td>
       <td>Catedrático/a de ensino secundario.
        Profesorado de ensino secundario.</td>
      </tr>
      <tr>
       <td rowspan="2">• ME0143. Reparación de elementos de plástico reforzado con fibra.</td>
       <td>Mantemento de vehículos.</td>
       <td>Profesorado técnico de formación profesional.</td>
      </tr>
      <tr>
       <td>Organización e procesos de mantemento de vehículos.</td>
       <td>Catedrático/a de ensino secundario.
        Profesorado de ensino secundario.</td>
      </tr>
     </tbody>
    </table>
    <p>B) Titulacións requiridas para a impartición dos módulos específicos que conforman o perfil profesional nos programas de cualificación profesional inicial para os centros de titularidade privada ou doutras administracións distintas da educativa.</p>
    <table>
     <tbody>
      <tr>
       <td>Módulos específicos</td>
       <td>Titulacións</td>
      </tr>
      <tr>
       <td>• ME0141. Protección e embelecemento de superficies.
        • ME0142. Reparación de elementos de madeira.
        • ME0143. Reparación de elementos de plástico reforzado con fibra.</td>
       <td>Licenciado/a, arquitecto/a, enxeñeiro/a, mestre/a, arquitecto/a técnico/a, enxeñeiro/a técnico/a, diplomado/a, título de grao, técnico/a superior, ou outros títulos equivalentes cuxos perfís académicos se correspondan coa formación asociada aos módulos específicos no programa de cualificación profesional inicial.</td>
      </tr>
     </tbody>
    </table>
    <p>4. Anexo IV.</p>
    <p>Perfil das persoas formadoras que impartan os módulos específicos do perfil profesional en contornos produtivos.</p>
    <table>
     <thead>
      <tr>
       <td>Módulo específico</td>
       <td>Perfil profesional da persoa formadora</td>
      </tr>
     </thead>
     <tbody>
      <tr>
       <td>• ME0141. Protección e embelecemento de superficies.</td>
       <td>• Dominio dos coñecementos e as técnicas que se relacionan coa realización de operacións auxiliares de protección e embelecemento de superficies de embarcacións deportivas e de recreo, que se acreditará das dúas formas seguintes:
        – Formación académica de técnico superior ou outras de superior nivel relacionadas con este campo profesional.
        – Experiencia profesional dun mínimo de tres anos no campo das competencias relacionadas con este módulo formativo.</td>
      </tr>
      <tr>
       <td>• ME0142. Reparación de elementos de madeira.</td>
       <td>• Dominio dos coñecementos e as técnicas que se relacionan coa realización de operacións auxiliares de reparación de elementos de madeira de embarcacións deportivas e de recreo, que se acreditará das dúas formas seguintes:
        – Formación académica de técnico superior ou outras de superior nivel relacionadas con este campo profesional. 
        – Experiencia profesional dun mínimo de tres anos no campo das competencias relacionadas con este módulo formativo.</td>
      </tr>
      <tr>
       <td>• ME0143. Reparación de elementos de plástico reforzado con fibra.</td>
       <td>• Dominio dos coñecementos e as técnicas que se relacionan coa realización de operacións auxiliares de reparación de elementos de plástico reforzado con fibra de embarcacións deportivas e de recreo, que se acreditará das dúas formas seguintes:
        – Formación académica de técnico superior ou outras de superior nivel relacionadas con este campo profesional. 
        – Experiencia profesional dun mínimo de tres anos no campo das competencias relacionadas con este módulo formativo.</td>
      </tr>
     </tbody>
    </table>
    <p>5. Anexo V.</p>
    <p>Relación dos módulos específicos coas unidades de competencia do Catálogo nacional de cualificacións profesionais que inclúe o programa.</p>
    <table>
     <tbody>
      <tr>
       <td>Módulo específico</td>
       <td>Unidades de competencia</td>
      </tr>
      <tr>
       <td>• ME0141. Protección e embelecemento de superficies.</td>
       <td>• UC1455_1. Realizar operacións auxiliares de protección e embelecemento de superficies de embarcacións deportivas e de recreo.</td>
      </tr>
      <tr>
       <td>• ME0142. Reparación de elementos de madeira.</td>
       <td>• UC1456_1. Realizar operacións auxiliares de reparación de elementos de madeira de embarcacións deportivas e de recreo.</td>
      </tr>
      <tr>
       <td>• ME0143. Reparación de elementos de plástico reforzado con fibra.</td>
       <td>• UC1457_1. Realizar operacións auxiliares de reparación de elementos de plástico reforzado con fibra de embarcacións deportivas e de recreo.</td>
      </tr>
     </tbody>
    </table>
    <p>6. Anexo VI.</p>
    <p>Distribución horaria dos módulos específicos.</p>
    <table>
     <tbody>
      <tr>
       <td>Módulo específico</td>
       <td>Horas totais</td>
       <td>Sesións semanais (*)</td>
      </tr>
      <tr>
       <td>• ME0141. Protección e embelecemento de superficies.</td>
       <td>140</td>
       <td>6</td>
      </tr>
      <tr>
       <td>• ME0142. Reparación de elementos de madeira.</td>
       <td>163</td>
       <td>7</td>
      </tr>
      <tr>
       <td>• ME0143. Reparación de elementos de plástico reforzado con fibra.</td>
       <td>117</td>
       <td>5</td>
      </tr>
      <tr>
       <td>• ME0144. Formación en centros de traballo.</td>
       <td>160</td>
       <td>-</td>
      </tr>
     </tbody>
    </table>
    <p>(*) Distribución semanal para os centros que impartan as ensinanzas do programa de cualificación profesional inicial en sesións de 50 minutos</p>


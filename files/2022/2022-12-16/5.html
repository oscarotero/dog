---
date: '2022-12-16'
id: G0532-011222-0006
page: 63710
number: 238
agency: 'Consellería de Medio Ambiente, Territorio e Vivenda'
section: III. Outras disposicións.
title: >-
  ORDE do 1 de decembro de 2022 pola que se establecen as bases reguladoras das
  axudas, en réxime de concorrencia competitiva, para a conservación, protección
  e mellora das árbores e formacións incluídas no Catálogo galego de árbores
  senlleiras, e se convocan axudas para o ano 2023 (código de procedemento
  MT804C).
range: Orde
url: >-
  https://www.xunta.gal/dog/Publicados/2022/20221216/AnuncioG0532-011222-0006_gl.html
---
<p>A Lei 9/2001, do 21 de agosto, de conservación da natureza, creou o Catálogo galego de árbores senlleiras, regulado polo Decreto 67/2007, do 22 de marzo, como rexistro público de carácter administrativo dependente da Dirección Xeral de Patrimonio Natural, no cal están incluídos aqueles exemplares que, polos seus valores naturais, culturais, científicos, didácticos, estéticos ou paisaxísticos, requiren da súa conservación, e considera, así mesmo, que este tipo de árbores constitúen un patrimonio cultural valioso, de interese público e irrecuperable no caso da súa destrución.</p>
    <p>Así, ben por iniciativa da Administración ou das persoas propietarias das árbores ou de asociacións, entidades públicas ou privadas ou centros de investigacións, desde a creación deste Catálogo fóronse incorporando nel aqueles elementos que foron valorados seguindo criterios básicos e métodos obxectivos, como merecentes de medidas específicas de protección en atención ás excepcionais características do seu porte, dendrometría, idade, rareza, significación histórica ou cultural, interese científico, educativo, estético, paisaxístico ou calquera outra circunstancia. </p>
    <p>A Lei 5/2019, do 2 de agosto, do patrimonio natural e da biodiversidade de Galicia, regula no seu artigo 112 o Catálogo galego de árbores senlleiras, confirmando o seu carácter de rexistro público no cal se inclúen e incluirán aqueles exemplares ou formacións de que, polos seus valores ou interés natural, cultural, científico, educativo, estético ou paisaxístico, sexa necesario asegurar a súa conservación. </p>
    <p>O Decreto 67/2007, do 22 de marzo, polo que se regula o Catálogo galego de árbores senlleiras, prevé no seu artigo 10.1 a posibilidade de que a Consellería de Medio Ambiente, Territorio e Vivenda poida establecer un réxime de axudas económicas encamiñadas á súa conservación, protección e mellora ou, se é o caso, para realizar tratamentos fitosanitarios ou silvícolas de mantemento.</p>
    <p>O réxime xeral das axudas e subvencións nas administracións públicas establécese nas disposicións básicas da Lei 9/2007, do 13 de xuño, de subvencións de Galicia. A nivel regulamentario, a norma principal constitúea o Decreto 11/2009, do 8 de xaneiro. Esta orde cumpre coas exixencias da citada normativa.</p>
    <p>En virtude do anterior, en concordancia co disposto no artigo 27.15 do Estatuto de autonomía e en uso das atribucións que me confire o artigo 34 da Lei 1/1983, do 22 de febreiro, de normas reguladoras da Xunta e da súa Presidencia,</p>
    <h2>DISPOÑO:</h2>
    <p>Artigo 1. Obxecto e principios de aplicación</p>
    <p>1. Esta orde ten por obxecto establecer as bases reguladoras dunha liña de axudas para actuacións encamiñadas á conservación, protección e mellora das árbores e formacións incluídas no Catálogo galego de árbores senlleiras regulado polo Decreto 67/2007, do 22 de marzo, así como convocalas para o ano 2023 (código de procedemento MT804C).</p>
    <p>2. Estas axudas tramitaranse en réxime de publicidade, transparencia, concorrencia obxectividade, igualdade e non discriminación, con eficacia no cumprimento dos obxectivos fixados e eficiencia na asignación e utilización dos recursos públicos. Así mesmo, resultarán de aplicación os preceptos da Lei 9/2007, do 13 de xuño, de subvencións de Galicia.</p>
    <p>Artigo 2. Actividades subvencionables</p>
    <p>1. Serán actuacións subvencionables ao abeiro desta orde de axudas as destinadas a: </p>
    <p>a) Realización de podas e actuacións de formación e control da copa. Serán subvencionables os gastos directamente relacionados coa realización de podas e actuacións de formación e control da copa que se consideren precisas para a conservación e mellora dos elementos catalogados. As características das podas e actuacións de formación e control da copa deberán ser validadas polo Servizo de Patrimonio Natural previamente ao seu desenvolvemento.</p>
    <p>b) Aplicación de tratamentos fitosanitarios. Serán subvencionables os gastos directamente relacionados coa adquisición e aplicación de produtos fitosanitarios, e posterior xestión dos residuos con xestores autorizados. As características dos traballos deberán constar nunha memoria ou proxecto técnico que requirirá da aprobación do Servizo de Patrimonio Natural previamente á súa execución.</p>
    <p>c) Accións encamiñadas á conservación e mellora da contorna. Serán subvencionables os gastos directamente relacionados coa conservación e mellora das inmediacións dos elementos catalogados incluíndo, entre outros, descompactación ou fertilización do terreo, retirada ou modificación de elementos prexudiciais para os elementos catalogados por cuestións sanitarias ou estéticas, ou plantación de novos exemplares (só no caso de formacións senlleiras). As características dos traballos deberán constar nunha memoria ou proxecto técnico que requirirá da aprobación do Servizo de Patrimonio Natural previamente á súa execución.</p>
    <p>d) Accións de divulgación e sinalización. Serán subvencionables os gastos directamente relacionados coa difusión da información da condición de árbores e formacións senlleiras incluíndo, entre outros, o deseño e a impresión dos materiais. Tamén serán subvencionables os gastos directamente relacionados coa información á beira dos elementos catalogados da súa condición de árbores e formacións senlleiras incluíndo, entre outros, sinais, soportes e gastos de colocación. O formato, o contido e as demais características dos materiais divulgativos e/ou de sinalización deberán ser validados polo Servizo de Patrimonio Natural previamente á edición dos materiais e/ou á execución dos traballos.</p>
    <p>e) Realización de estudos. Serán subvencionables os gastos directamente relacionados coa realización de estudos fitosanitarios, biomecánicos e calquera outro que se considere preciso para a conservación e mellora dos elementos catalogados, incluíndo a elaboración de plans de xestión encamiñados á conservación, restauración e mellora dos elementos catalogados.</p>
    <p>2. Non será obxecto de subvención:</p>
    <p>a) O imposto sobre o valor engadido (IVE).</p>
    <p>b) Aquelas actuacións ou actividades que poñan ou poidan poñer en perigo os valores que xustificaron a inclusión da árbore ou formación no Catálogo galego de árbores senlleiras.</p>
    <p>c) As actuacións que se iniciasen antes da certificación de non inicio ou sen contar coa validación previa á súa realización por parte do Servizo de Patrimonio Natural da Xefatura Territorial da Consellería de Medio Ambiente, Territorio e Vivenda correspondente, cando esta for precisa.</p>
    <p>3. En todo caso, a contía da subvención non poderá ser nunca superior ao custo da acción subvencionable.</p>
    <p>Artigo 3. Ámbito temporal</p>
    <p>As axudas a que se refire esta orde comprenden os gastos subvencionables recollidos no artigo 2 que sexan realizados desde a certificación de non inicio ata o 30 de setembro de 2023.</p>
    <p>En ningún caso se poderán ter iniciado as actividades antes da publicación desta orde no Diario Oficial de Galicia. É condición indispensable que, con anterioridade ao comezo das actuacións, o Servizo de Patrimonio Natural da Xefatura Territorial da Consellería de Medio Ambiente, Territorio e Vivenda correspondente expida unha certificación de non inicio para todas as actuacións subvencionables incluídas no artigo 2, agás as descritas na alínea e), que será realizada de oficio a partir do momento da recepción da solicitude da axuda.</p>
    <p>Artigo 4. Persoas beneficiarias</p>
    <p>1. Poderán ser beneficiarias as persoas físicas ou xurídicas, distintas das entidades locais, ou entidades sen personalidade xurídica, propietarias de elementos incluídos no Catálogo galego de árbores senlleiras na data de publicación desta orde. </p>
    <p>2. Só se admitirá unha única solicitude por persoa solicitante. Cando unha mesma persoa solicitante sexa propietaria de máis dunha árbore e/ou formación senlleira, deberá presentar unha única solicitude que abranguerá todas as árbores e/ou formacións para as cales se solicita a axuda.</p>
    <p>Artigo 5. Requisitos exixibles ás persoas beneficiarias</p>
    <p>1. As persoas beneficiarias deberán cumprir coas obrigas establecidas no artigo 11 da Lei 9/2007, do 13 de xuño, e non estar incursas en ningunha das circunstancias previstas no seu artigo 10.</p>
    <p>2. Non poderán obter a condición de beneficiarias as persoas físicas ou xurídicas, distintas das entidades locais, ou entidades sen personalidade xurídica que teñan sancións firmes en vía administrativa por infraccións tipificadas na Lei 9/2001, do 21 de agosto, de conservación da natureza, e na Lei 5/2019, do 2 de agosto, do patrimonio natural e da biodiversidade.</p>
    <p>Artigo 6. Contía da axuda</p>
    <p>1. A axuda poderá acadar o 100 % dos gastos subvencionables e fíxase un importe máximo de 4.500 euros de axuda por árbore e 8.000 euros de axuda por formación.</p>
    <p>2. No caso de superación das dispoñibilidades orzamentarias, poderán axustarse as contías a pro rata entre todas as entidades beneficiarias. O réxime de rateo farase atendendo á puntuación obtida no proceso de valoración.</p>
    <p>3. A contía das axudas está condicionada, en todo caso, á existencia de dispoñibilidade orzamentaria.</p>
    <p>Artigo 7. Compatibilidade</p>
    <p>As axudas previstas nesta orde serán compatibles con outras subvencións de calquera outra Administración pública para as mesmas finalidades, sempre e cando a suma das subvencións concedidas non supere o importe total dos gastos conforme o establecido no artigo 17.3 da Lei 9/2007, do 13 de xuño.</p>
    <p>Artigo 8. Solicitudes</p>
    <p>1. As solicitudes presentaranse preferiblemente por vía electrónica a través do formulario normalizado dispoñible na sede electrónica da Xunta de Galicia, https://sede.xunta.gal, que se corresponde con anexo I desta orde.</p>
    <p>A presentación electrónica será obrigatoria para as persoas xurídicas, as entidades sen personalidade xurídica e as persoas representantes dunha das anteriores.</p>
    <p>2. De conformidade co artigo 68.4 da Lei 39/2015, do 1 de outubro, do procedemento administrativo común das administracións públicas, se algunha das persoas interesadas obrigadas á presentación electrónica presenta a súa solicitude presencialmente, será requirida para que a emende a través da súa presentación electrónica. Para estes efectos, considerarase como data de presentación da solicitude aquela en que sexa realizada a emenda.</p>
    <p>Para a presentación electrónica poderá empregarse calquera dos mecanismos de identificación e sinatura admitidos pola sede electrónica da Xunta de Galicia, incluído o sistema de usuario e clave Chave365 (https://sede.xunta.gal/chave365).</p>
    <p>Aquelas persoas interesadas non obrigadas á presentación electrónica, opcionalmente, poderán presentar as solicitudes presencialmente en calquera dos lugares e rexistros establecidos na normativa reguladora do procedemento administrativo común, utilizando o formulario normalizado dispoñible na sede electrónica da Xunta de Galicia.</p>
    <p>3. As solicitudes dirixiranse á Dirección Xeral de Patrimonio Natural da Consellería de Medio Ambiente, Territorio e Vivenda.</p>
    <p>4. A solicitude da axuda, segundo o anexo I desta orde (código de procedemento MT804C), inclúe as seguintes declaracións da persoa ou entidade solicitante:</p>
    <p>a) Declaración do total das solicitudes de axudas solicitadas ou concedidas, para o mesmo fin, das distintas administracións públicas.</p>
    <p>b) Declaración da conta para a transferencia bancaria.</p>
    <p>c) Declaración de non estar incursa en ningunha das circunstancias previstas no artigo 13 da Lei 38/2003, do 17 de novembro, xeral de subvencións, nin en ningunha das situacións previstas no artigo 10 da Lei 9/2007, do 13 de xuño.</p>
    <p>d) Declaración responsable de estar ao día no cumprimento das obrigas tributarias e fronte á Seguridade Social e non ter pendentes de pagamento débedas coa Administración pública da Comunidade Autónoma de Galicia.</p>
    <p>e) Declaración responsable de non ter sancións firmes en vía administrativa por infraccións tipificadas na Lei 9/2001, do 21 de agosto, de conservación da natureza, e na Lei 5/2019, do 2 de agosto, do patrimonio natural e da biodiversidade.</p>
    <p>5. A solicitude para ser persoa beneficiaria da axuda levará implícita a autorización, no suposto de que se lle conceda a axuda solicitada, para a inscrición no Rexistro Público de Axudas, Subvencións, Convenios e de Sancións, dependente da Consellería de Facenda e Administración Pública, dos datos facilitados á Xunta de Galicia na súa solicitude. Non obstante, as persoas ou entidades solicitantes poderán denegar expresamente o seu consentimento á inscrición dos seus datos no Rexistro Público de Subvencións, cando concorra algunhas das circunstancias previstas na alínea d) do número 2 do artigo 15 da Lei 9/2007, do 13 de xuño, de subvencións de Galicia.</p>
    <p>Artigo 9. Prazo de presentación de solicitudes</p>
    <p>O prazo de presentación das solicitudes será dun (1) mes contado a partir do día seguinte ao da publicación da orde.</p>
    <p>Artigo 10. Documentación complementaria </p>
    <p>1. As persoas interesadas deberán achegar coa solicitude (anexo I) a seguinte documentación complementaria:</p>
    <p>a) Acreditación da persoa representante que asine a solicitude, por calquera medio válido en dereito.</p>
    <p>b) Acreditación da titularidade dos predios ou certificación da persoa ou entidade titular para a súa dispoñibilidade. </p>
    <p>No suposto de que a árbore e/ou formación obxecto da actividade sexa propiedade de varias persoas ou entidades copropietarias, deberase presentar, segundo corresponda:</p>
    <p>i. Acreditación da titularidade de cada persoa ou entidade propietaria.</p>
    <p>ii. Documento que acredite o consentimento de todas as persoas ou entidades propietarias.</p>
    <p>iii. Representación da persoa ou entidade solicitante para realizar a actividade obxecto da subvención.</p>
    <p>c) Memoria explicativa das actividades que se pretenden realizar e para as cales se solicita a axuda, coa correspondente previsión de gastos e unha descrición das actividades proxectadas, segundo o anexo II desta orde.</p>
    <p>d) Memoria ou proxecto asinado por persoal técnico cualificado para as actuacións subvencionables descritas no artigo 2, nas alíneas a), b) e c).</p>
    <p>e) Factura pro forma ou oferta económica correspondentes á previsión de gastos das actividades que se pretenden realizar.</p>
    <p>f) No caso de comunidades de montes veciñais en man común, certificación do acordo da asemblea xeral conforme se autoriza a xunta reitora para solicitar estas axudas.</p>
    <p>2. De conformidade co artigo 28.3 da Lei 39/2015, do 1 de outubro, do procedemento administrativo común das administracións públicas, non será necesario achegar os documentos que xa foron presentados anteriormente pola persoa interesada ante calquera Administración. Neste caso, a persoa interesada deberá indicar en que momento e ante que órgano administrativo presentou os ditos documentos, que serán recadados electronicamente a través das redes corporativas ou mediante consulta ás plataformas de intermediación de datos ou outros sistemas electrónicos habilitados para o efecto, agás que conste no procedemento a oposición expresa da persoa interesada.</p>
    <p>De forma excepcional, se non se poden obter os citados documentos, poderá solicitarse novamente á persoa interesada a súa achega.</p>
    <p>2. A documentación complementaria presentarase preferiblemente por vía electrónica. A presentación electrónica será obrigatoria para os suxeitos obrigados á presentación electrónica da solicitude. Se algunha destas persoas presenta a documentación complementaria presencialmente, será requirida para que a emende a través da súa presentación electrónica. Para estes efectos, considerarase como data de presentación aquela en que sexa realizada a emenda.</p>
    <p>Aquelas persoas non obrigadas á presentación electrónica, opcionalmente, poderán presentar a documentación complementaria presencialmente en calquera dos lugares e rexistros establecidos na normativa reguladora do procedemento administrativo común.</p>
    <p>As persoas interesadas responsabilizaranse da veracidade dos documentos que presenten. Excepcionalmente, cando a relevancia do documento no procedemento o exixa ou existan dúbidas derivadas da calidade da copia, a Administración poderá solicitar de maneira motivada o cotexo das copias achegadas pola persoa interesada, para o que poderá requirir a exhibición do documento ou da información orixinal.</p>
    <p>3. Sempre que se realice a presentación de documentos separadamente da solicitude deberase indicar o código e o órgano responsable do procedemento, o número de rexistro de entrada da solicitude e o número de expediente, se se dispón del.</p>
    <p>Artigo 11. Comprobación de datos</p>
    <p>1. Para a tramitación deste procedemento consultaranse automaticamente os datos incluídos nos seguintes documentos en poder da Administración actuante ou elaborados polas administracións públicas, agás que a persoa interesada se opoña á súa consulta:</p>
    <p>a) NIF da entidade solicitante.</p>
    <p>b) DNI ou NIE da persoa solicitante.</p>
    <p>c) DNI ou NIE da persoa representante.</p>
    <p>d) Certificado de estar ao día no cumprimento das obrigas coa Seguridade Social.</p>
    <p>e) Certificado de estar ao día no cumprimento das obrigas coa Axencia Estatal da Administración Tributaria (AEAT).</p>
    <p>f) Certificado de estar ao día no cumprimento da obrigas coa Facenda da Comunidade Autónoma de Galicia.</p>
    <p>g) Non ter sancións firmes en vía administrativa por infraccións tipificadas na Lei 9/2001, do 21 de agosto, de conservación da natureza, e na Lei 5/2019, do 2 de agosto, do patrimonio natural e da biodiversidade.</p>
    <p>h) Concesións de subvencións e axudas.</p>
    <p>i) Inhabilitacións para obter subvencións e axudas.</p>
    <p>j) No caso de comunidades de montes veciñais en man común, certificado da Sección Territorial do Rexistro Xeral de Montes Veciñais en Man Común de posuír os estatutos en regra, en que figure a composición da xunta reitora actualizada consonte os parámetros establecidos pola Lei 13/1989, do 10 de outubro, de montes veciñais en man común, e polo Decreto 260/1992, do 4 de setembro, polo que se aproba o Regulamento para a execución da antedita lei.</p>
    <p>2. No caso de que as persoas interesadas se opoñan á consulta, deberán indicalo no recadro correspondente habilitado no formulario correspondente e achegar os documentos.</p>
    <p>Cando así o exixa a normativa aplicable, solicitarase o consentimento expreso da persoa interesada para realizar a consulta.</p>
    <p>3. Excepcionalmente, no caso de que algunha circunstancia imposibilite a obtención dos citados datos, poderase solicitar ás persoas interesadas a presentación dos documentos correspondentes.</p>
    <p>Artigo 12. Notificación</p>
    <p>1. As notificacións de resolucións e actos administrativos practicaranse preferentemente por medios electrónicos e, en todo caso, cando as persoas interesadas resulten obrigadas a recibilas por esta vía. As persoas interesadas que non estean obrigadas a recibir notificacións electrónicas poderán decidir e comunicar en calquera momento que as notificacións sucesivas se practiquen ou deixen de practicar por medios electrónicos.</p>
    <p>2. A persoa interesada deberá manifestar expresamente a modalidade escollida para a notificación (electrónica ou en papel) no formulario. No caso de optar pola notificación en papel practicarase a notificación segundo o establecido na normativa reguladora do procedemento administrativo común.</p>
    <p>3. De conformidade co artigo 45.2 da Lei 4/2019, do 17 de xullo, de administración dixital de Galicia, as notificacións electrónicas practicaranse mediante a comparecencia na sede electrónica da Xunta de Galicia e a través do Sistema de notificación electrónica de Galicia-Notifica.gal. Este sistema remitirá ás persoas interesadas avisos da posta á disposición das notificacións á conta de correo e/ou teléfono móbil que consten na solicitude. Estes avisos non terán, en ningún caso, efectos de notificación practicada e a súa falta non impedirá que a notificación sexa considerada plenamente válida.</p>
    <p>No caso de persoas interesadas obrigadas a recibir notificacións só por medios electrónicos deberán optar en todo caso, no formulario, pola notificación por medios electrónicos, sen que sexa válida nin produza efectos no procedemento unha opción diferente.</p>
    <p>4. As notificacións por medios electrónicos entenderanse practicadas no momento en que se produza o acceso ao seu contido. Cando a notificación por medios electrónicos sexa de carácter obrigatorio, ou fose expresamente elixida pola persoa interesada, entenderase rexeitada cando transcorresen dez días naturais desde a posta á disposición da notificación sen que se acceda ao seu contido.</p>
    <p>5. Se o envío da notificación electrónica non é posible por problemas técnicos, practicarase a notificación polos medios previstos na normativa reguladora do procedemento administrativo común.</p>
    <p>Artigo 13. Trámites administrativos posteriores á presentación da solicitude</p>
    <p>A sede electrónica da Xunta de Galicia permite ás persoas interesadas realizar trámites electrónicos, con posterioridade ao inicio do expediente, accedendo á Carpeta cidadá da persoa interesada. Cando as persoas interesadas non resulten obrigadas á presentación electrónica tamén poderán realizarse os ditos trámites presencialmente en calquera dos lugares e rexistros establecidos na normativa reguladora do procedemento administrativo común.</p>
    <p>Artigo 14. Criterios de valoración</p>
    <p>Os criterios de valoración para o outorgamento das axudas recollidas no artigo 2 serán os seguintes:</p>
    <p>a) Nivel de prioridade das actuacións: máximo 60 puntos, de acordo co seguinte:</p>
    <p>i. Prioridade 1: 60 puntos.</p>
    <p>ii. Prioridade 2: 40 puntos.</p>
    <p>iii. Prioridade 3: 20 puntos.</p>
    <p>iv. Prioridade 4: 10 puntos.</p>
    <p>O nivel de prioridade das actuacións considerado para cada elemento do Catálogo galego de árbores senlleiras en función da avaliación máis recente dispoñible recóllese no anexo VI.</p>
    <p>b) Localización do elemento: máximo 20 puntos, de acordo co seguinte:</p>
    <p>i. Elemento localizado nun espazo da Rede galega de espazos protexidos: 20 puntos.</p>
    <p>ii. Elemento incorporado nun ben de interese cultural: 16 puntos.</p>
    <p>iii. Elemento incorporado nun ben catalogado no Catálogo do patrimonio cultural de Galicia: 10 puntos.</p>
    <p>c) Non ter recibido axudas polo mesmo concepto na convocatoria inmediatamente anterior: 10 puntos.</p>
    <p>d) Elemento incorporado na Ruta dos xardíns da camelia: 10 puntos.</p>
    <p>Cando unha mesma persoa ou entidade solicite axuda para máis dunha árbore e/ou formación senlleira, a puntuación asignada á súa solicitude corresponderase coa media aritmética da puntuación asignada a cada árbore e/ou formación.</p>
    <p>En caso de empate na puntuación obtida, este resolverase tendo en conta a valoración no criterio da alínea a). De persistir o empate, atenderase á cualificación no criterio da alínea b). Se, así e todo, continúa a igualdade, dirimirase o empate a favor da entidade solicitante que obteña a maior puntuación nas alíneas c) e d), por esta orde. De persistir o empate, a preferencia determinarase pola data e hora de presentación da solicitude.</p>
    <p>Artigo 15. Tramitación</p>
    <p>1. As solicitudes remitiranse á Dirección Xeral de Patrimonio Natural da Consellería de Medio Ambiente, Territorio e Vivenda. Os servizos de Patrimonio Natural das xefaturas territoriais da Consellería de Medio Ambiente, Territorio e Vivenda examinarán e revisarán a documentación adxunta que se especifica no artigo 10 desta orde.</p>
    <p>2. No caso de que sexan detectados erros ou omisións, os servizos de Patrimonio Natural requirirán a persoa e/ou entidade solicitante para que, no prazo de dez (10) días hábiles contados desde o seguinte ao de recepción do requirimento, emende ou complete a solicitude, coa indicación de que, se non o fai así, se terá por desistida da súa petición logo de resolución que deberá ser ditada nos termos previstos no artigo 21 da Lei 39/2015, do 1 de outubro, do procedemento administrativo común das administracións públicas.</p>
    <p>3. Sen prexuízo do disposto no parágrafo anterior, en calquera fase do procedemento anterior á proposta de resolución poderáselle requirir á entidade que achegue a información e documentación complementaria que se considere conveniente para a correcta definición, avaliación e comprobación da solicitude presentada.</p>
    <p>4. Os servizos de Patrimonio Natural emitirán informes sobre a valoración das solicitudes presentadas á Subdirección Xeral de Biodiversidade e de Recursos Cinexéticos e Piscícolas para que esta continúe coa súa tramitación.</p>
    <p>5. Unha vez recibidos os informes dos servizos de Patrimonio Natural, a Subdirección Xeral de Biodiversidade e de Recursos Cinexéticos e Piscícolas, como órgano instrutor, realizará as propostas de resolución das solicitudes á Dirección Xeral de Patrimonio Natural ata esgotar o crédito consignado para o efecto. Non obstante, no caso de superación das dispoñibilidades orzamentarias poderán axustarse as contías a pro rata entre todas as entidades beneficiarias. O réxime de rateo farase atendendo á puntuación obtida no proceso de valoración.</p>
    <p>Artigo 16. Resolución e recursos</p>
    <p>1. De conformidade co establecido no artigo 7 da Lei 9/2007, do 13 de xuño, a competencia para a concesión das axudas reguladas nesta orde correspóndelle á persoa titular da Consellería de Medio Ambiente, Territorio e Vivenda. A resolución que poña fin ao procedemento será motivada con suxeición ao establecido nas bases reguladoras desta orde.</p>
    <p>2. O prazo máximo para resolver será de dous meses contados desde o día seguinte ao do remate do prazo de presentación das solicitudes. Transcorrido o prazo sen que se ditase resolución expresa, as persoas solicitantes poderán entender desestimada a súa solicitude, nos termos previstos no artigo 21 da Lei 39/2015, do 1 de outubro, e no artigo 23.5 da Lei 9/2007, do 13 de xuño.</p>
    <p>3. A resolución ditada, segundo o disposto no número 1 deste artigo, porá fin á vía administrativa e contra ela poderase interpoñer recurso potestativo de reposición ante a persoa titular da Consellería Medio Ambiente, Territorio e Vivenda, no prazo dun mes a partir da notificación da resolución, ou ben impugnala directamente diante do Tribunal Superior de Xustiza de Galicia, no prazo de dous meses se a resolución for expresa, de acordo co disposto nos artigos 123 e 124 da Lei 39/2015, do 1 de outubro, e 46 da Lei 29/1998, do 13 de xullo, da xurisdición contencioso-administrativa.</p>
    <p>4. En ningún caso se concederán aboamentos á conta ou pagamentos anticipados.</p>
    <p>5. A resolución de concesión da axuda levará implícita a autorización para a realización das actuacións incluídas na solicitude coas limitacións que nela se indiquen. </p>
    <p>Artigo 17. Aceptación da axuda concedida</p>
    <p>O outorgamento da subvención debe ser aceptado polas persoas ou entidades interesadas que sexan propostas como beneficiarias no prazo máximo de dez (10) días desde a súa notificación, coas condicións específicas recollidas nesta orde. No caso de que a persoa ou entidade beneficiaria non comunique a súa aceptación dentro do prazo indicado, considerarase que se entende tacitamente aceptada a axuda concedida.</p>
    <p>Artigo 18. Transparencia e bo goberno</p>
    <p>1. Deberá darse cumprimento ás obrigas de transparencia contidas no artigo 17 da Lei 1/2016, do 18 de xaneiro, de transparencia e bo goberno, e no artigo 15 da Lei 9/2007, do 13 de xuño, de subvencións de Galicia.</p>
    <p>2. En virtude do disposto no artigo 4 da Lei 1/2016, do 18 de xaneiro, de transparencia e bo goberno, as persoas físicas e xurídicas beneficiarias de subvencións están obrigadas a subministrar á Administración, ao organismo ou á entidade das previstas no artigo 3.1 da Lei 1/2016, do 18 de xaneiro, a que se atopen vinculadas, logo de requirimento, toda a información necesaria para o cumprimento por aquela das obrigas previstas no título I da citada lei.</p>
    <p>Artigo 19. Publicidade</p>
    <p>1. No prazo máximo de tres meses contados desde a data de resolución das concesións, publicarase no Diario Oficial de Galicia a relación de subvencións concedidas, con indicación da norma reguladora, persoa beneficiaria, crédito orzamentario, contía e finalidade da subvención.</p>
    <p>2. Non obstante o anterior, cando os importes das subvencións concedidas, individualmente consideradas, sexan de contía inferior a 3.000 euros, non será necesaria a publicación no Diario Oficial de Galicia, que será substituída pola publicación das subvencións concedidas na páxina web da Consellería de Medio Ambiente, Territorio e Vivenda.</p>
    <p>Artigo 20. Rexistro Público de Subvencións</p>
    <p>1. A concesión das axudas reguladas nesta orde será obxecto de inscrición no Rexistro Público de Axudas, Subvencións, Convenios e de Sancións, dependente da Consellería de Facenda e Administración Pública, co fin da ordenación e coñecemento da actividade subvencionable en Galicia. Por outra parte, de conformidade co previsto nos artigos 17.3.b) e 20.8.a) da Lei 38/2003, do 17 de novembro, xeral de subvencións, transmitirase á Base de datos nacional de subvencións a información requirida por esta, o texto da convocatoria para a súa publicación na citada base e o seu extracto no Diario Oficial de Galicia.</p>
    <p>2. As persoas interesadas terán, en calquera momento, o dereito de acceso, rectificación, cancelación e oposición dos seus datos que figuren no Rexistro Público de Subvencións, de conformidade co establecido na Lei orgánica 3/2018, do 5 de decembro, de protección de datos persoais e garantía dos dereitos dixitais.</p>
    <p>3. A solicitude para ser entidade beneficiaria das axudas incluídas nesta orde levará implícita a autorización, no suposto de que se lle conceda a axuda solicitada, para a inscrición, no Rexistro Público de Axudas, Subvencións, Convenios e de Sancións dependente da Consellería de Facenda e Administración Pública, dos datos facilitados á Xunta de Galicia na solicitude. Non obstante, as entidades solicitantes poderán denegar expresamente o seu consentimento á inscrición dos seus datos no Rexistro Público de Subvencións cando concorra algunha das circunstancias previstas na alínea d) do apartado 2 do artigo 15 da Lei 9/2007, do 13 de xuño.</p>
    <p>4. En cumprimento do disposto no artigo 20 da Lei 38/2003, do 17 de novembro, xeral de subvencións, o texto da convocatoria e a información requirida no ordinal oitavo do devandito artigo será comunicado á Base de datos nacional de subvencións (BNDS). A BNDS dará traslado ao Diario Oficial de Galicia do extracto da convocatoria para a súa publicación. </p>
    <p>Artigo 21. Xustificación dos gastos realizados</p>
    <p>1. O pagamento da cantidade adxudicada a cada entidade beneficiaria queda condicionado á xustificación dos gastos obxecto de subvención.</p>
    <p>2. O prazo máximo para presentar a xustificación dos gastos realizados rematará o 16 de outubro de 2023. As persoas beneficiarias deberán presentar, da forma indicada no artigo 8 desta orde, a seguinte documentación:</p>
    <p>a) Solicitude de pagamento, segundo o anexo III desta orde, que inclúe unha declaración complementaria relativa á obtención doutras subvencións, ingresos ou recursos que financien as actividades subvencionadas, así como calquera circunstancia que poida afectar substancialmente a execución ou a consecución dos fins para os cales foi concedida a axuda de que se trate, de acordo co formulario normalizado dispoñible na sede electrónica da Xunta de Galicia, https://sede.xunta.gal</p>
    <p>b) Para xustificar os gastos das axudas reguladas nesta orde:</p>
    <p>1º. Copia das facturas correspondentes aos investimentos realizados.</p>
    <p>2º. Xustificantes do pagamento: copia da transferencia bancaria, certificación bancaria ou extracto do pagamento.</p>
    <p>3º. Memoria xustificativa de actuacións realizadas, segundo o modelo do anexo IV desta orde</p>
    <p>4º. Relación de gastos e investimentos, segundo o modelo do anexo V desta orde.</p>
    <p>3. De acordo co artigo 28.5 da Lei 9/2007, do 13 de xuño, nas subvencións concedidas a outras administracións públicas ou a entidades vinculadas ou dependentes daquelas e ás universidades, a xustificación poderá consistir na certificación da intervención ou do órgano que teña atribuídas as facultades de control da toma de razón en contabilidade e do cumprimento da finalidade para a cal foi concedida.</p>
    <p>4. Conforme o previsto no artigo 27.2 da Lei 9/2007, do 13 de xuño, de subvencións de Galicia, as persoas ou entidades beneficiarias poderán subcontratar parte ou a totalidade da actividade subvencionada. Non obstante, non se poderán subcontratar as actuacións que, incrementando o custo da actividade subvencionada, non incrementen o valor engadido ao contido desta.</p>
    <p>5. Os servizos de Patrimonio Natural das xefaturas territoriais da Consellería de Medio Ambiente, Territorio e Vivenda comprobarán a documentación e engadirán as certificacións sobre o grao de execución das actividades subvencionadas e sobre a adecuación destas á documentación que serviu de base para a concesión da axuda.</p>
    <p>6. Unha vez realizado o anterior, o expediente remitirase, xunto cunha proposta, á Dirección Xeral de Patrimonio Natural.</p>
    <p>Artigo 22. Pagamento</p>
    <p>1. O pagamento corresponderase co importe da axuda aprobada e debidamente xustificada. Non obstante, excepcionalmente, por resolución da persoa titular da Dirección Xeral de Patrimonio Natural, poderá subvencionarse só unha parte das actuacións aprobadas sempre que se xustifique documentalmente o motivo de non ter realizado o total do gasto e que a parte executada constitúa unha unidade operativa independente.</p>
    <p>2. Para o pagamento da axuda será imprescindible que as persoas beneficiarias estean ao día nas súas obrigas tributarias e coa Seguridade Social e que non teñan pendente de pagamento ningunha outra débeda por ningún concepto coa Administración pública da Comunidade Autónoma. De acordo co establecido no artigo 11, o órgano xestor das axudas poderá obter dos organismos competentes as citadas certificacións.</p>
    <p>3. O pagamento das axudas efectuarase mediante transferencia na conta bancaria indicada na solicitude.</p>
    <p>Artigo 23. Crédito orzamentario</p>
    <p>1. Esta convocatoria de axudas tramítase de acordo co establecido no artigo 25 do Decreto 11/2009, do 8 de xaneiro, polo que se aproba o Regulamento da Lei 9/2007, do 13 de xuño, de subvencións de Galicia, no cal se regula a tramitación anticipada de expedientes de gasto. Por iso, a súa eficacia queda condicionada á existencia de crédito adecuado e suficiente nos orzamentos da Comunidade Autónoma de Galicia para o próximo ano 2023, no momento resolución. </p>
    <p>2. O importe máximo das axudas que se conceden no antedito exercicio orzamentario ascenderá a 40.000 €, con cargo ás seguintes aplicacións orzamentarias 08.03.541B-780.0 (20.000 €), 08.03.541B-781.1 (10.000 €) e 08.03.541B-770.0 (10.000 €) dos orzamentos xerais da Comunidade Autónoma de Galicia para o ano 2023, mediante concorrencia competitiva.</p>
    <p>3. O importe consignado, así como a aplicación a que se impute, poderá ser ampliado en función das dispoñibilidades orzamentarias sen que iso dea lugar á apertura dun novo prazo de presentación de solicitudes, salvo indicación expresa en contrario na orde que se publique para os efectos. En todo caso, a concesión das axudas estará condicionada á existencia de crédito adecuado e suficiente no momento da resolución da concesión.</p>
    <p>4. A Consellería de Medio Ambiente, Territorio e Vivenda poderá aumentar o orzamento dispoñible para o financiamento desta orde, cando o incremento derive:</p>
    <p>a) Dunha xeración, ampliación ou incorporación de crédito.</p>
    <p>b) Da existencia de remanentes doutras convocatorias financiadas con cargo ao mesmo crédito ou a créditos incluídos no mesmo programa ou en programas do mesmo servizo.</p>
    <p>c) No suposto previsto no artigo 25.3 do Decreto 11/2009, do 8 de xaneiro, polo que se aproba o Regulamento da Lei 9/2007, do 13 de xuño.</p>
    <p>Artigo 24. Modificación das actividades subvencionadas</p>
    <p>Calquera modificación que se pretenda realizar nas actividades aprobadas, tanto no referente ao orzamento aprobado como ás distintas partidas que o compoñen, requirirá a aceptación expresa e previa da persoa titular da Dirección Xeral de Patrimonio Natural, por delegación da persoa titular da Consellería de Medio Ambiente, Territorio e Vivenda. Para tal efecto, realizarase unha proposta de modificación xustificada, que se deberá presentar con quince días hábiles de anticipación á súa realización.</p>
    <p>Artigo 25. Control das actividades subvencionadas</p>
    <p>1. A Consellería de Medio Ambiente, Territorio e Vivenda poderá, en calquera momento, inspeccionar e controlar o destino das axudas e o cumprimento dos fins para os cales foron concedidas. En consecuencia, os servizos de Patrimonio Natural das xefaturas territoriais da Consellería de Medio Ambiente, Territorio e Vivenda poderán facer visitas e inspeccións nos lugares onde se realizasen as actividades, mesmo con carácter previo á concesión das axudas, para comprobar a súa adecuación á normativa vixente, e poderán solicitar, en calquera momento da tramitación do procedemento, canta documentación se considere necesaria para comprobar a adecuada execución das actividades que fosen obxecto das axudas, consonte o establecido no artigo 30.1 da Lei 9/2007, do 13 de xuño.</p>
    <p>2. No caso das solicitudes de axudas para a elaboración de materiais divulgativos, o formato, o contido e as demais características dos materiais divulgativos deberán ser validados polo Servizo de Patrimonio Natural da xefatura territorial da Consellería de Medio Ambiente, Territorio e Vivenda correspondente previamente á edición dos materiais.</p>
    <p>3. No caso das solicitudes de axudas para sinalización, o formato, a situación e as demais características dos sinais deberán ser validados polo Servizo de Patrimonio Natural da xefatura territorial da Consellería de Medio Ambiente, Territorio e Vivenda correspondente previamente á execución dos traballos.</p>
    <p>Artigo 26. Disposicións xerais</p>
    <p>1. O réxime de infraccións e sancións aplicable será o establecido no título IV da Lei 9/2007, do 13 de xuño, así como na normativa reguladora do procedemento administrativo común.</p>
    <p>2. Toda alteración das condicións tidas en conta para a concesión da subvención e, en todo caso, a obtención concorrente doutras outorgadas por outras administracións ou entes públicos ou privados, nacionais ou internacionais, poderá dar lugar á modificación da resolución de concesión, de acordo co disposto no artigo 17.4 da Lei 9/2007, do 13 de xuño.</p>
    <p>3. As persoas ou entidades beneficiarias están obrigadas a someterse ás actuacións de comprobación e control que poidan efectuar os servizos competentes da Consellería de Medio Ambiente, Territorio e Vivenda, así como a facilitar toda a información que lles sexa requirida pola Intervención Xeral da Comunidade Autónoma, o Tribunal de Contas e o Consello de Contas, no exercicio das súas funcións de fiscalización e control do destino das axudas, así como a que lles requira calquera órgano comunitario de inspección ou control, de acordo co establecido no artigo 11 da Lei 9/2007, do 13 de xuño.</p>
    <p>4. Producirase a perda do dereito ao cobramento total ou parcial da subvención no suposto de falta de xustificación do cumprimento do proxecto, das condicións impostas na resolución de concesión, das obrigas contidas nestas bases reguladoras, das obrigas contidas no artigo 33 da Lei 9/2007, do 13 de xuño, ou na demais normativa aplicable, o que dará lugar a devolver total ou parcialmente a subvención percibida, así como os xuros de demora correspondentes.</p>
    <p>O procedemento para declarar a perda do dereito ao cobramento da subvención e para facer efectiva a devolución a que se refire o parágrafo anterior será o establecido no título II da Lei 9/2017, do 13 de xuño.</p>
    <p>5. Procederá a revogación das axudas concedidas, así como o reintegro total ou parcial das contías percibidas e a exixencia dos xuros de demora, de acordo co establecido no artigo 36 da Lei 9/2007, do 13 de xuño, nos casos e termos previstos no seu artigo 33.</p>
    <p>Disposición adicional única. Delegación de competencias</p>
    <p>Autorízase expresamente a persoa titular da Dirección Xeral de Patrimonio Natural para actuar por delegación da persoa titular da Consellería de Medio Ambiente, Territorio e Vivenda para resolver a concesión, denegación, modificación ou outras incidencias das subvencións previstas nesta orde.</p>
    <p>Así mesmo, deléganse na persoa titular da Dirección Xeral de Patrimonio Natural as facultades relativas aos procedementos de reintegro sinaladas no título II da Lei 9/2007, do 13 de xuño, de subvencións de Galicia.</p>
    <p>Disposición derradeira primeira. Desenvolvemento</p>
    <p>Facúltase a persoa titular da Dirección Xeral de Patrimonio Natural para que dite, no ámbito das súas competencias, as instrucións necesarias para o cumprimento do establecido nesta orde.</p>
    <p>Disposición derradeira segunda. Entrada en vigor</p>
    <p>Esta orde entrará en vigor o día seguinte ao da súa publicación no Diario Oficial de Galicia.</p>
    <p>Santiago de Compostela, 1 de decembro de 2022</p>
    <footer><p>Ángeles Vázquez Mejuto<br>Conselleira de Medio Ambiente, Territorio e Vivenda</p></footer>
    <h2>ANEXO VI</h2>
    <h3>Niveis de prioridade considerados para os elementos <br>do Catálogo galego de árbores senlleiras para os efectos <br>da aplicación dos criterios de valoración (artigo 15.a)</h3>
    <table>
     <thead>
      <tr>
       <td>Código</td>
       <td>Nome</td>
       <td>Nivel de prioridade</td>
      </tr>
     </thead>
     <tbody>
      <tr>
       <td>1A</td>
       <td>«Perona» do Paseo da Ferradura</td>
       <td>3</td>
      </tr>
      <tr>
       <td>2A</td>
       <td>Pradairo da Igrexa de Vilarpandín</td>
       <td>2</td>
      </tr>
      <tr>
       <td>3A</td>
       <td>«Pravia» de Vilalba</td>
       <td>2</td>
      </tr>
      <tr>
       <td>5A</td>
       <td>Ameneiro do Pazo de Maside</td>
       <td>4</td>
      </tr>
      <tr>
       <td>6A</td>
       <td>Araucaria do Brasil do Parque de Caldas de Reis</td>
       <td>1</td>
      </tr>
      <tr>
       <td>7A</td>
       <td>Araucaria araucana do Castelo de Soutomaior</td>
       <td>1</td>
      </tr>
      <tr>
       <td>9A</td>
       <td>Érbedo do Pazo de Mariñán</td>
       <td>3</td>
      </tr>
      <tr>
       <td>10A</td>
       <td>Calocedro do Pazo de Torrecedeira</td>
       <td>4</td>
      </tr>
      <tr>
       <td>11A</td>
       <td>Camelia «Pantalóns» do Pazo de Lens</td>
       <td>4</td>
      </tr>
      <tr>
       <td>12A</td>
       <td>Camelia do Pazo de Santa Cruz</td>
       <td>3</td>
      </tr>
      <tr>
       <td>13A</td>
       <td>Camelias do Pazo de Torres Agrelo</td>
       <td>3</td>
      </tr>
      <tr>
       <td>14A</td>
       <td>Matusalén de camelias do Pazo de Castrelos</td>
       <td>3</td>
      </tr>
      <tr>
       <td>15A</td>
       <td>Camelia reticulada do Pazo de Oca</td>
       <td>1</td>
      </tr>
      <tr>
       <td>16A</td>
       <td>Camelia sasanqua do Pazo de Torres Agrelo</td>
       <td>2</td>
      </tr>
      <tr>
       <td>18A</td>
       <td>Castiñeiro da Capela</td>
       <td>1</td>
      </tr>
      <tr>
       <td>19A</td>
       <td>Castiñeiro do Val da Fonte</td>
       <td>3</td>
      </tr>
      <tr>
       <td>22A</td>
       <td>Castiñeiro da Ribeira</td>
       <td>4</td>
      </tr>
      <tr>
       <td>23A</td>
       <td>Castiñeiro do Souto da Ramigoa</td>
       <td>2</td>
      </tr>
      <tr>
       <td>25A</td>
       <td>Castiñeiros de Peninvello</td>
       <td>1</td>
      </tr>
      <tr>
       <td>26A</td>
       <td>Casuarinas da Alameda da Praza de Compostela</td>
       <td>3</td>
      </tr>
      <tr>
       <td>27A</td>
       <td>Cedros do Himalaia dos Xardíns de Vicenti</td>
       <td>2</td>
      </tr>
      <tr>
       <td>28A</td>
       <td>Cedro do Líbano do Pazo de Lourizán</td>
       <td>1</td>
      </tr>
      <tr>
       <td>29A</td>
       <td>«Coroa de Cristo» do Xardín Histórico de Padrón</td>
       <td>2</td>
      </tr>
      <tr>
       <td>30A</td>
       <td>Camecíparis de Lawson da Casa da Puebla</td>
       <td>3</td>
      </tr>
      <tr>
       <td>32A</td>
       <td>Alcanforeiros do Pazo de Rubiáns</td>
       <td>4</td>
      </tr>
      <tr>
       <td>33A</td>
       <td>Laranxo «Obsceno» do Pazo de Brandariz</td>
       <td>3</td>
      </tr>
      <tr>
       <td>34A</td>
       <td>Criptomeria do Pazo de Santa Cruz</td>
       <td>3</td>
      </tr>
      <tr>
       <td>35A</td>
       <td>Criptomeria do Castelo de Soutomaior</td>
       <td>2</td>
      </tr>
      <tr>
       <td>36A</td>
       <td>Criptomeria Elegante do Pazo de Oca</td>
       <td>4</td>
      </tr>
      <tr>
       <td>37A</td>
       <td>Cunninghamia do Pazo de Gondomar</td>
       <td>2</td>
      </tr>
      <tr>
       <td>38A</td>
       <td>Cunninghamia do Parque-Xardín de Caldas de Reis</td>
       <td>3</td>
      </tr>
      <tr>
       <td>39A</td>
       <td>Ciprés de California da Misericordia</td>
       <td>3</td>
      </tr>
      <tr>
       <td>40A</td>
       <td>Ciprés de California do Pazo de Quintás</td>
       <td>3</td>
      </tr>
      <tr>
       <td>41A</td>
       <td>Ciprés mediterráneo da Capela do Salvador</td>
       <td>3</td>
      </tr>
      <tr>
       <td>42A</td>
       <td>Eucaliptos do Pazo de Mariñán</td>
       <td>2</td>
      </tr>
      <tr>
       <td>43A</td>
       <td>Eucalipto da Casa de Reimunde</td>
       <td>3</td>
      </tr>
      <tr>
       <td>45A</td>
       <td>Eucaliptos do Paseo da Ferradura</td>
       <td>1</td>
      </tr>
      <tr>
       <td>46A</td>
       <td>Eucaliptos do Pazo de Castrelos</td>
       <td>2</td>
      </tr>
      <tr>
       <td>47A</td>
       <td>Eucalipto do Maná da Casa de Ordax</td>
       <td>3</td>
      </tr>
      <tr>
       <td>48A</td>
       <td>Faias do Pazo de Castrelos</td>
       <td>3</td>
      </tr>
      <tr>
       <td>49A</td>
       <td>Figueira do Meco</td>
       <td>4</td>
      </tr>
      <tr>
       <td>50A</td>
       <td>Figueira da Casa-Museo de Rosalía de Castro</td>
       <td>3</td>
      </tr>
      <tr>
       <td>51A</td>
       <td>Freixo de folla estreita de Montepando</td>
       <td>1</td>
      </tr>
      <tr>
       <td>52A</td>
       <td>Freixo de Porta</td>
       <td>4</td>
      </tr>
      <tr>
       <td>53A</td>
       <td>Xinkgos do Pazo de Fonseca</td>
       <td>2</td>
      </tr>
      <tr>
       <td>54A</td>
       <td>Acivro do Pazo de Casanova</td>
       <td>3</td>
      </tr>
      <tr>
       <td>55A</td>
       <td>Cocoteiro de Chile do Pazo de Meirás</td>
       <td>3</td>
      </tr>
      <tr>
       <td>56A</td>
       <td>Tulipeiros de Virxinia do Pazo de Santa Cruz</td>
       <td>3</td>
      </tr>
      <tr>
       <td>57A</td>
       <td>Tulipeiros de Virxinia do Pazo de Castrelos</td>
       <td>1</td>
      </tr>
      <tr>
       <td>58A</td>
       <td>Magnolia grandiflora de Santa Rita</td>
       <td>3</td>
      </tr>
      <tr>
       <td>59A</td>
       <td>Magnolias grandifloras do Pazo de Rubiáns</td>
       <td>3</td>
      </tr>
      <tr>
       <td>61A</td>
       <td>Metasequoia do Pazo de Lourizán</td>
       <td>1</td>
      </tr>
      <tr>
       <td>62A</td>
       <td>Metrosideros excelso do Xardín da Torre de Andrade</td>
       <td>1</td>
      </tr>
      <tr>
       <td>63A</td>
       <td>Metrosideros excelso do Xardín da Policía da Coruña</td>
       <td>3</td>
      </tr>
      <tr>
       <td>64A</td>
       <td>Oliveira do Paseo de Alfonso XII</td>
       <td>3</td>
      </tr>
      <tr>
       <td>65A</td>
       <td>Oliveiras do Cemiterio de Adina</td>
       <td>1</td>
      </tr>
      <tr>
       <td>66A</td>
       <td>Palmeira datileira do Mosteiro de Herbón</td>
       <td>3</td>
      </tr>
      <tr>
       <td>67A</td>
       <td>Ombú do Centro Cultural de Santa Cruz</td>
       <td>2</td>
      </tr>
      <tr>
       <td>68A</td>
       <td>Ombú do Pazo de Santa Cruz</td>
       <td>3</td>
      </tr>
      <tr>
       <td>69A</td>
       <td>Piñeiro bravo de Leiro</td>
       <td>3</td>
      </tr>
      <tr>
       <td>71A</td>
       <td>Piñeiro insigne do Castelo de Santa Cruz</td>
       <td>2</td>
      </tr>
      <tr>
       <td>72A</td>
       <td>Plátano de sombra do Pazo de Dompiñor</td>
       <td>4</td>
      </tr>
      <tr>
       <td>73A</td>
       <td>Douglasia verde do Pazo de Casanova</td>
       <td>3</td>
      </tr>
      <tr>
       <td>76A</td>
       <td>Rebolo do Pazo da Pena</td>
       <td>3</td>
      </tr>
      <tr>
       <td>77A</td>
       <td>Carballo de Pazo de Vilardefrancos</td>
       <td>1</td>
      </tr>
      <tr>
       <td>78A</td>
       <td>Carballo de Ramos</td>
       <td>4</td>
      </tr>
      <tr>
       <td>79A</td>
       <td>Carballo do Viño ou Carballo de Pelete</td>
       <td>3</td>
      </tr>
      <tr>
       <td>80A</td>
       <td>Carballo da Capela de Santa Margarida</td>
       <td>3</td>
      </tr>
      <tr>
       <td>81A</td>
       <td>Carballa da Rocha</td>
       <td>2</td>
      </tr>
      <tr>
       <td>82A</td>
       <td>Carballo do Pazo de Cartelos</td>
       <td>3</td>
      </tr>
      <tr>
       <td>83A</td>
       <td>Carballo grande de Bustelo de Abaixo</td>
       <td>3</td>
      </tr>
      <tr>
       <td>84A</td>
       <td>Carballo da Casa do Herdeiro</td>
       <td>4</td>
      </tr>
      <tr>
       <td>85A</td>
       <td>Carballos do Campo de Golf</td>
       <td>3</td>
      </tr>
      <tr>
       <td>86A</td>
       <td>Carballo de Mede</td>
       <td>3</td>
      </tr>
      <tr>
       <td>87A</td>
       <td>Carballo da Casa Grande</td>
       <td>4</td>
      </tr>
      <tr>
       <td>88A</td>
       <td>Carballo grande do Mestre</td>
       <td>3</td>
      </tr>
      <tr>
       <td>89A</td>
       <td>Carballo grande de Reboreda</td>
       <td>4</td>
      </tr>
      <tr>
       <td>90A</td>
       <td>Carballo fastixiado do Pazo de Santa Cruz</td>
       <td>3</td>
      </tr>
      <tr>
       <td>91A</td>
       <td>Carballo fastixiado do Xardín Histórico de Padrón</td>
       <td>3</td>
      </tr>
      <tr>
       <td>92A</td>
       <td>Aciñeira de Covas</td>
       <td>3</td>
      </tr>
      <tr>
       <td>94A</td>
       <td>Sobreira do Pazo de Valiñas</td>
       <td>3</td>
      </tr>
      <tr>
       <td>95A</td>
       <td>Sobreira do Cristo de Arriba</td>
       <td>2</td>
      </tr>
      <tr>
       <td>96A</td>
       <td>Sobreira da Casa do Tristo</td>
       <td>4</td>
      </tr>
      <tr>
       <td>97A</td>
       <td>Sequoias vermellas do Xardín Histórico de Padrón</td>
       <td>1</td>
      </tr>
      <tr>
       <td>98A</td>
       <td>Sequoia vermella do Castelo de Soutomaior</td>
       <td>3</td>
      </tr>
      <tr>
       <td>99A</td>
       <td>Sequoia xigante do Pazo do Casal</td>
       <td>2</td>
      </tr>
      <tr>
       <td>100A</td>
       <td>Taxodios do Xardín de Artime</td>
       <td>4</td>
      </tr>
      <tr>
       <td>101A</td>
       <td>Teixo do Pazo de Baldomir</td>
       <td>2</td>
      </tr>
      <tr>
       <td>102A</td>
       <td>Teixo da Igrexa de Córneas</td>
       <td>2</td>
      </tr>
      <tr>
       <td>104A</td>
       <td>Tuia xigante do Pazo de Torres Agrelo</td>
       <td>3</td>
      </tr>
      <tr>
       <td>105A</td>
       <td>Tileiro prateado da Alameda do Campo da Estrela</td>
       <td>2</td>
      </tr>
      <tr>
       <td>106A</td>
       <td>Washingtonias robustas do Pazo de Santa Cruz</td>
       <td>3</td>
      </tr>
      <tr>
       <td>107A</td>
       <td>Abeto branco de Carballal</td>
       <td>2</td>
      </tr>
      <tr>
       <td>108A</td>
       <td>Araucaria de Carballeira</td>
       <td>2</td>
      </tr>
      <tr>
       <td>110A</td>
       <td>Castiñeiro de Pexeiros</td>
       <td>3</td>
      </tr>
      <tr>
       <td>111A</td>
       <td>Castiñeiro de Cerdedelo</td>
       <td>3</td>
      </tr>
      <tr>
       <td>112A</td>
       <td>Castiñeiro de Trambolosríos</td>
       <td>1</td>
      </tr>
      <tr>
       <td>113A</td>
       <td>Castiñeiro de Santa Eufemia</td>
       <td>3</td>
      </tr>
      <tr>
       <td>114A</td>
       <td>Castiñeiro de Cádavos</td>
       <td>4</td>
      </tr>
      <tr>
       <td>115A</td>
       <td>Castiñeiro do Prado da Ponte</td>
       <td>4</td>
      </tr>
      <tr>
       <td>116A</td>
       <td>Castiñeiro de Placín</td>
       <td>3</td>
      </tr>
      <tr>
       <td>117A</td>
       <td>Abeleira do Pazo de Lourizán</td>
       <td>3</td>
      </tr>
      <tr>
       <td>118A</td>
       <td>Criptomeria xaponesa do Pazo de Lourizán</td>
       <td>3</td>
      </tr>
      <tr>
       <td>119A</td>
       <td>Dicksonia do Pazo de Santa Cruz de Ribadulla</td>
       <td>4</td>
      </tr>
      <tr>
       <td>120A</td>
       <td>Freixo de folla estreita de Albarín</td>
       <td>3</td>
      </tr>
      <tr>
       <td>121A</td>
       <td>Xinkgo de Vilaboa</td>
       <td>3</td>
      </tr>
      <tr>
       <td>123A</td>
       <td>Magnolia de Oural</td>
       <td>3</td>
      </tr>
      <tr>
       <td>124A</td>
       <td>Metrosideros da Finca de Besada</td>
       <td>4</td>
      </tr>
      <tr>
       <td>125A</td>
       <td>Moreira negra de Cangas de Foz</td>
       <td>2</td>
      </tr>
      <tr>
       <td>126A</td>
       <td>Piñeiro de Alxán</td>
       <td>3</td>
      </tr>
      <tr>
       <td>128A</td>
       <td>Carballo da Portela</td>
       <td>3</td>
      </tr>
      <tr>
       <td>129A</td>
       <td>Carballo de Portacal</td>
       <td>3</td>
      </tr>
      <tr>
       <td>130A</td>
       <td>Carballo de Freán</td>
       <td>2</td>
      </tr>
      <tr>
       <td>131A</td>
       <td>Carballo de Vilatuxe</td>
       <td>2</td>
      </tr>
      <tr>
       <td>132A</td>
       <td>Carballo de Soutolongo</td>
       <td>3</td>
      </tr>
      <tr>
       <td>133A</td>
       <td>Pai dos Rebolos</td>
       <td>4</td>
      </tr>
      <tr>
       <td>134A</td>
       <td>Carballo de Luxís</td>
       <td>2</td>
      </tr>
      <tr>
       <td>137A</td>
       <td>Sobreira de Loña</td>
       <td>3</td>
      </tr>
      <tr>
       <td>138A</td>
       <td>Sobreira de Siador</td>
       <td>2</td>
      </tr>
      <tr>
       <td>140A</td>
       <td>Salgueiro da braña de Xafardán</td>
       <td>3</td>
      </tr>
      <tr>
       <td>141A</td>
       <td>Sequoia vermella do Pazo de Lourizán</td>
       <td>3</td>
      </tr>
      <tr>
       <td>142A</td>
       <td>Sófora xaponesa do Pazo de Lourizán</td>
       <td>1</td>
      </tr>
      <tr>
       <td>143A</td>
       <td>Teixo de Cereixido</td>
       <td>3</td>
      </tr>
      <tr>
       <td>144A</td>
       <td>Teixo de Carballido</td>
       <td>1</td>
      </tr>
      <tr>
       <td>145A</td>
       <td>Teixo de Fontaneira</td>
       <td>1</td>
      </tr>
      <tr>
       <td>146A</td>
       <td>Teixo de Balmonte</td>
       <td>3</td>
      </tr>
      <tr>
       <td>150A</td>
       <td>Castiñeiro de Soutogrande</td>
       <td>4</td>
      </tr>
      <tr>
       <td>151A</td>
       <td>Piñeiro manso do Pazo do Cabido</td>
       <td>2</td>
      </tr>
      <tr>
       <td>152A</td>
       <td>Carballo de Bermés</td>
       <td>1</td>
      </tr>
      <tr>
       <td>153A</td>
       <td>Sequoia da Alameda do Campo da Estrela</td>
       <td>1</td>
      </tr>
      <tr>
       <td>154A</td>
       <td>Cerquiño de Queguas</td>
       <td>4</td>
      </tr>
      <tr>
       <td>155A</td>
       <td>Castiñeiro do Oreal</td>
       <td>3</td>
      </tr>
      <tr>
       <td>156A</td>
       <td>Falso ciprés de Silvouta</td>
       <td>4</td>
      </tr>
      <tr>
       <td>157A</td>
       <td>Magnolia grandiflora da Casa da Picota</td>
       <td>4</td>
      </tr>
      <tr>
       <td>158A</td>
       <td>Sobreira da Peneda</td>
       <td>4</td>
      </tr>
      <tr>
       <td>159A</td>
       <td>Castiñeiro Casa Fragueiro</td>
       <td>4</td>
      </tr>
      <tr>
       <td>160A</td>
       <td>Castiñeira de Ramil</td>
       <td>4</td>
      </tr>
      <tr>
       <td>161A</td>
       <td>Magnolio de Tabagón</td>
       <td>4</td>
      </tr>
      <tr>
       <td>162A</td>
       <td>Nogueira do Camiño Vello</td>
       <td>4</td>
      </tr>
      <tr>
       <td>1F</td>
       <td>Buxal da Casa da Botana</td>
       <td>1</td>
      </tr>
      <tr>
       <td>2F</td>
       <td>Buxal do Pazo de Santa Cruz</td>
       <td>2</td>
      </tr>
      <tr>
       <td>3F</td>
       <td>Buxal do Pazo de Oca</td>
       <td>2</td>
      </tr>
      <tr>
       <td>4F</td>
       <td>Castiñeiros xaponeses e chineses do Pazo de Lourizán</td>
       <td>2</td>
      </tr>
      <tr>
       <td>7F</td>
       <td>Carreira de eucaliptos do Pazo de Barrantes</td>
       <td>3</td>
      </tr>
      <tr>
       <td>8F</td>
       <td>Eucaliptos do Pazo de Rubiáns</td>
       <td>4</td>
      </tr>
      <tr>
       <td>10F</td>
       <td>Cipreses de California do Xardín do Malecón</td>
       <td>3</td>
      </tr>
      <tr>
       <td>11F</td>
       <td>Mirtos do Pazo de Mariñán</td>
       <td>1</td>
      </tr>
      <tr>
       <td>12F</td>
       <td>Retícula de oliveiras do Pazo de Santa Cruz</td>
       <td>2</td>
      </tr>
      <tr>
       <td>13F</td>
       <td>Palmeiral canario dos Xardíns de Méndez Núñez</td>
       <td>3</td>
      </tr>
      <tr>
       <td>14F</td>
       <td>Palmeira do Senegal do Xardín Artístico de Padrón</td>
       <td>3</td>
      </tr>
      <tr>
       <td>15F</td>
       <td>Plátanos de sombra do Pazo de Mariñán</td>
       <td>3</td>
      </tr>
      <tr>
       <td>16F</td>
       <td>Plátanos de sombra do Paseo do Espolón de Padrón</td>
       <td>1</td>
      </tr>
      <tr>
       <td>17F</td>
       <td>Carballeira de Caldas de Reis</td>
       <td>3</td>
      </tr>
      <tr>
       <td>18F</td>
       <td>Carballeira de San Lourenzo de Trasouto</td>
       <td>1</td>
      </tr>
      <tr>
       <td>19F</td>
       <td>Teixedal de Casaio</td>
       <td>4</td>
      </tr>
      <tr>
       <td>20F</td>
       <td>Carreira de tileiros do Pazo de Oca</td>
       <td>2</td>
      </tr>
      <tr>
       <td>21F</td>
       <td>Olmos do Xardín de San Carlos</td>
       <td>1</td>
      </tr>
      <tr>
       <td>22F</td>
       <td>Carreira de araucarias de Noia</td>
       <td>4</td>
      </tr>
      <tr>
       <td>23F</td>
       <td>Bidueiral de Xares</td>
       <td>1</td>
      </tr>
      <tr>
       <td>26F</td>
       <td>Castiñeiros dos Blancos</td>
       <td>3</td>
      </tr>
      <tr>
       <td>27F</td>
       <td>Devesa de Cartelos</td>
       <td>4</td>
      </tr>
      <tr>
       <td>28F</td>
       <td>Carballos da Praza do Campo de Bande</td>
       <td>3</td>
      </tr>
      <tr>
       <td>29F</td>
       <td>Sobreiral de Magán</td>
       <td>2</td>
      </tr>
      <tr>
       <td>30F</td>
       <td>Tileiras prateadas da Igrexa de San Domingos</td>
       <td>1</td>
      </tr>
      <tr>
       <td>32F</td>
       <td>Faias de San Xoán de Lagostelle</td>
       <td>4</td>
      </tr>
      <tr>
       <td>33F</td>
       <td>Sobreiras do Faro</td>
       <td>3</td>
      </tr>
      <tr>
       <td>34F</td>
       <td>Araucarias de Cambados</td>
       <td>2</td>
      </tr>
      <tr>
       <td>35F</td>
       <td>Carballeira de Muimenta</td>
       <td>1</td>
      </tr>
      <tr>
       <td>36F</td>
       <td>Piñeiros mansos do Rosal</td>
       <td>2</td>
      </tr>
      <tr>
       <td>37F</td>
       <td>Souto da Rubial</td>
       <td>4</td>
      </tr>
      <tr>
       <td>38F</td>
       <td>Olmos de Santiago de Reinante</td>
       <td>4</td>
      </tr>
      <tr>
       <td>39F</td>
       <td>Carreira de buxos do Pazo de Quinteiro da Cruz</td>
       <td>4</td>
      </tr>
      <tr>
       <td>40F</td>
       <td>Sobreiras da Magdalena</td>
       <td>4</td>
      </tr>
      <tr>
       <td>41F</td>
       <td>Carballeira de Baio</td>
       <td>4</td>
      </tr>
     </tbody>
    </table>

